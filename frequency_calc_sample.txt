OMKRING EN MYCKET LITEN

BIT AV JORDEN

AV
MAGNUS HOLLERTZ

STOCKHOLM

ALBERT BONNIERS FÖRLAG

1949
Omslagsvinjett av Mark Sylwan
Illustrationerna valda av Signe Lindberg

Stockholm. Alb. Bonniers boktryckeri 1949
ANMÄLAN

Magnus Hollertz, författaren till den reseskildring som
här framlägges för offentligheten i något förkortat skick,
var en ung man av god borgerlig familj som efter studier
i Uppsala och avlagd kameralexamen 1846 anställdes i
tullförvaltningen i Stockholm. Där avancerade han med
tiden till t. f. kamrer, en post som han innehade vid sin
död 1864 vid endast 40 års ålder.

År 1853 på sommaren fick han ett efterlängtat tillfälle
att se åtminstone en bit av stora världen, då han utsågs
till dåvarande generaltulldirektören Carl Henrik
Gyllenhaals sekreterare och följeslagare på dennes årliga
inspektionsresa runt den svenska kusten, en färd som detta år
även utsträcktes till en privat nöjesresa till Tyskland.
Denna ganska stort planerade utlandsresa fick emellertid
ett hastigt slut när ryktet om den sig alltmera utbredande
koleraepidemin nådde resenärerna.

De anteckningar som Hollertz gjorde under denna i
förnämt sällskap företagna resa, vilken för en man i hans
relativt blygsamma ställning var ett stort äventyr, ut-



arbetade han ett par år senare till en sirligt handskriven
volym som han tillägnade ”sin kära syster Ida”. Den har
sedan gått i arv i författarens släkt och har nu välvilligt
ställts till förlagets förfogande av ingenjör Birger Planck,
Boxholm, en sonson till Ida Hollertz. För övrigt får den
”stora resan” tala för sig själv.



Min kära Ida! Sedan den tämligen livliga
korrespondens, som fordom oss emellan ägde rum, synts vilja
upphöra, framtog jag en gång de annotationer jag gjorde
under min sista ”stora resa” och beslöt utarbeta dem till
ett helt, som skulle ge ett slags föreställning om vad jag
sett och erfarit. Tillägnad dig, — emedan man ej kan
tillägna ett så obetydligt arbete åt en hel familj- eller
vänskapskrets, — utgör denna beskrivning egentligen en
tämligen rapsodisk dagboksföljd, upptecknad efter
stundens tillfälliga tycken, utan den metod och systematiska
uppställning, som en resebeskrivning avsedd för
allmänheten erfordrar. Den utvisar fastmer endast vad som

huvudsakligen intresserat mig, och om den skall få något

2 Hollertz 

intresse för dig och de våra, förutsätter sådant ett tredje
intresse, nämligen för mig, och en håg för deltagande i.
vad jag med egna ögon sett. Men på samma gång jag tänkt
mig, att du och de andra — bröder och systrar, släkt och
vänner — skulle endast för min skull vilja fästa edra
blickar vid mina beskrivningar, har jag också hellre velat
vara trogen och ärlig i mina utkast, än genom några
poetiska tillsatser förgylla verkligheten eller skapa något,
som icke finnes. Almquist säger väl på sitt vanliga
genialiska sätt, att sanningen bleve något outhärdligt och
oblidkeligt förfärligt, därest den icke mildrades genom
något litet osant, så att själen må kunna lyfta sina vingar
vid tanken därpå, att även de strängaste satser i själva
verket äro narri — liksom lögnen och allt det fantomiska
i denna bedrägeriets värld omöjligen skulle kunna
innefatta någon tjusning för oss, om icke någonting i
hemlighet sade oss, att sanningen vilar lugnt bakom alla de
tusende fantomerna. Men jag bedyrar dig, att kunde jag

måla en resa genom världen, där sanning och lögn, blan-



dade om varandra, bildade ett smakligt helt, då hade jag,
utan att någonsin ha överskridit det område, inom vilket
jag föddes, för längesedan utgivit en resebeskrivning för
hela världen, lika lysande och tvetydig som Aragos
”Minnen av en blind”.

Du må därför i dessa tarvliga blad endast se en enkel
och sann utgjutelse, ämnad för en förtrolig krets, och
bevisande föga talang, föga inbillningskraft och
uppfattningsförmåga, men du kan lita på, att där icke finnes
annat, än vad jag sett. Allvarsamma göromål ha ofta
avbrutit detta lilla opus, nödvändigheten av skyndsamhet
har gjort det ofta osammanhängande, stundom för kort,
stundom för långt och fullt av illa utarbetade satser. Du
skall därför börja ögna däri med skonsamhet och utan
stora förhoppningar, och då du finner något gott ämne
vara för knapphändigt behandlat, skall du tänka på den
prosa som omger mig. Då du till slut kanske finner det
hela alltför omständligt, skall du minnas min sista ur-

säkt, som är lik den Walter Scott gav, då han förebråddes



att hava varit för vidlyftig i sin Napoleon den Stores
historia: Jag har, sade han, ej haft tid att vara kort.

Ett försök att bereda dig och de våra ett litet nöje har
varit det enda syftet hos din broder

Magnus.
INLEDNING

Jes hade, som du vet, min kära Ida, tillbragt hela
sommaren 1852 inom Stockholms glödande murar, utan
utsikt att komma undan till landets skuggor, eftersom de
flesta äldre statens tjänare, i följd av varjehanda släp i
ungdomsåren, alltid behöva sommaren till bad- och
brunnskurer, och under tiden låta sina yngre kamrater
svettas och förtjäna. Under härliga, solbeglänsta
förmiddagar knogade alltså jag såsom andra bland dammiga
luntor och massor av handlingar, vilka skulle vara
mördande i anseende till deras mängd, ifall ej deras innehåll
vore så uppbyggeligen intressant. Och om
eftermiddagarna skulle man njuta årstidens behag i det gröna! —
Låt oss se — hette det som vanligt — vi ha Djurgården.
Haga (men där är så dystert), Kastellholmen (men vad
fan skall man göra där?), Strömsborg (ja, men
läderhandlarsocieteten har upptagit kägelbanan för i dag),
Liljeholmen (där det bara synes rader av Sorundare och
Grödingare) — alltså Djurgården! Låt gå för
Djurgården! Fram med roddarpengar, grindpengar,
omnibuspengar, tiggarpengar! Jaha! här är grönt, det är sant, men



det räcker ju hela sommaren. (Det är en galning den
Måsse, att gå på med sin grönska, sina blommor och sina
utsikter.) Nej! Här ha vi Klingbergs med mustiga
abborrar, Davidssons villa med sin punsch, Casinoschweizeriet
med de tre rödhåriga systrarna i Bethanien, Manègen med
Davidsson den stores svandunssoffor, Pohlsro med sina
halstrade biffstekar, Novilla med sina välgörande tutingar,
Franska utvärdshuset, Bellmansro, Framnäs,
Djurgårdsbrunn, Tivolil — O1 här kan levas! Hur är det med
aptiten, törsten och händelsevis med kassorna?...

Och så gick den sommaren. Man var i det gröna, men
mest på källare, kaféer, spektakler, konstberidning och
kabyldans, och när bladen föllo av, fann jag som vanligt,
att sommaren varit rysligt kort, och att man knappt fått
tid att ”obsalvedra” grönskan, ty visst var man en och
annan gång hos Zimmermanns vid Nybohof, hos Trolles
på Lännersta, hos Burmans på Gröndal, hos Rydbergs på
Höggarn, o. s. v., eller på seglatser utåt Vaxholm, men
under alla dessa förnöjelser var man mest till för att prata
med fruntimren på en bänk eller hala an eller lägga av
skoten!

Men jag började redan då med allvar tänka, att om ödet
nekat mig att lagligen kunna slita mig lös under den
vackra tiden, som komma skulle, för att få se de mina,
så ville jag bjuda till att genom ränkfulla planer bereda
mig frihetens njutning. Det kan kallas djärva tankar, som
då kokade ihop inom mig, och utsikten till deras
realiserande var klen. Men sedan de avundade söndagsbarn, som



(där ha vi knuten) fått beledsaga tullverkets chef på hans
resor, börjat få andra bestyr, den ene efter den andre, så
tänkte jag i en knapp vändning: Fast du icke är baron
eller fältsekreterare eller besläktad med gräddan av
nationen, så — varför icke försöka vinna samma lycka som de?
Du kan ju ej störta dig på försöket, och du behöver ej
såsom den djärve greken fatta den dristiga planen att
störta lacedaemoniernas konungar!

Och som du vet, lyckades jag att vinna
framtidsmännens förord, försprång framför de andra medtävlarna och
den mäktige mannens tycke.

Sommaren detta år börjades med små vinkar och
förebud, som genast begrepos av de flesta, och lycksökarnas
storm blev med detsamma kompakt. Om du förstode det
krig, som föres bland statens tjänare, små och stora, ofta
om en tolvskilling, så skulle du inse vad nu blev för en
rekognosering, skärmytsling och vilket guerillakrig. Men
jag deltog ej däri, jag hade god stöttning, som det heter
på sjömansspråk — och jag stod fast.

Omsider blev det beramat, att jag i början av juni
månad skulle, i egenskap av sekreterare, åtfölja baron
Gyllenhaal söder- och väster ut, och nu kommo de, som
förklenat, förmenat och stenat mig, tryckte mina händer,
gratulerade, proponerade och inviterade, så att jag i en
hast trodde mig stå på någon av lyckans högre pinnar,
och jag såg i dessa vänskapliga män endast
beklagansvärda offer för misslyckade försök. Men jag förblev blyg-

1 Carl Henrik Gyllenhaal, f. 11/8 1788, d. 13/11 1857.



sam som vanligt (d. v. s. så litet oförskämd som möjligt)
och tänkte på min uppgift, som var att göra nytta, vara
underhållande och gagnelig för mitt verks chef, och att
under en lång tid ensam sällskapa med en man, uppväxt
ur en den mest aristokratiska krets, Carl Johans adjutant,
gunstling och följeslagare, en militär av stränga
fordringar i avseende på underhavande, en typ av kraft och
härdning, en hovman av gammal utsökt sort och av en
bildning, som är ovanlig för nutidens storheter, av en
överlägsenhet i umgänget, som erkännes icke nu hava
sin like.

Ty ser du, kära Ida, för att en gång ge dig ett begrepp
om denne man, som du säkert hört mycket klandras och
förtalas, men som jag numera lika mycket älskar som
högaktar, så vill jag i korthet beskriva dig vad han varit för
att låta dig se, att han måste hava haft överlägsna gåvor
för att göra den karriär, han gjort.

Adelsman till födseln, militär till yrket, deltog han
först i tyska kriget, kommenderade sedan såsom kapten
ett kompani av Värmlands jägare under kampanjen i
Norge, erhöll därefter kunglig permission och ingick
såsom major i ett spanskt chevau-légersregemente, tjänade
därefter i preussiska armén. (En gammal hög militär i
Skåne berättade mig, huru baron G., ännu ung, en gång
fick i uppdrag av drottningen av Spanien att från Paris
överbringa ett angeläget brev till svenska hovet. Han red
genast och anlände till Bryssel efter 17 timmar, tog där
kurirvagn och insomnade under farten, tappade därvid



sin mössa och måste färdas den övriga vägen i trekantig
hatt, men red sedan den övriga vägen genom Tyskland
och Holstein med tillhjälp av denna väderklyvare, hastigt
som blixten, frånrövade i Jönköping en kejserlig fransk
kurir dennes hästar och anlände till Stockholm efter en
färd av för den tiden ovanlig snabbhet, nio dagar. Han
inställde sig genast hos kungen, oigenkännlig genom
damm, smuts och skägg, avlämnade brevet, for sedan
hem, lät skära av stövlarna, som suttit på från Paris, och
sov i ett par dygn. Den stolta napoleonska kuriren
anlände några dagar senare, ehuru han lämnat Paris fjorton
dagar före baron G., ministern infann sig hos kungen,
klagade över våldet och begärde sitt pass, vilket han också
fick, emedan Sverige redan anslutit sig till koalitionen
emot kejsaren.) Men jag fortsätter historiken: Major G.
hemkallades från Preussen av Carl Johan, blev hans
adjutant och slutligen kabinettskammarherre, förvaltare
av konungens alla egendomar i Sverige, avancerade till
general, upphöjdes till friherre, blev därefter ordförande
i Göta kanals direktion, i Stuteriöverstyrelsen, vidare
statsråd, därefter landshövding i Karlskrona och senare i
Mariestads län — och är för närvarande
generaltulldirektör, ståthållare på Haga och Ulriksdal, utom en mängd
små bestyr såsom ordförande i silkesodlingssällskapet,
stormästare i Amaranten, en av de högsta frimurare m. m.
samt riddare och kommendör av en mängd svenska och
utländska ordnar.

Om du hör honom av skeppsbrutna lycksökare eller



skandaltidningar nedsmutsas och förtalas, så kom ihåg att
sådant är varje inflytelserik persons lott, och att det
synnerliga förtroende, han vid hovet njuter, är största
orsaken till det klander och den avund, han här och där
röner. Man talar om olagligheter, som han skall ha begått
vid tjänsters tillsättande, missbruk av sin makt o. s. v.,
men jag vågar tro, att större delen av dessa beskyllningar
kommer från förbigångna spekulanter, som alltid smäda,
sedan de tiggt. Vad som är säkert är, att han äger det bästa
hjärta, det gladaste lynne, kanske något för mycket
fransyskt livligt, och en världsvana, som än framträder i en
hänförande nedlåtenhet, än i en nästan kunglig, men
aldrig högdragen värdighet. Han är för närvarande 68 år,
men stark som en trettioåring, vig som en voltigeur och
spänstig i sin gång som en ung löjtnant.
AVRESA

Tisdagen den 5 juli 1853 hade jag varit ute och sprungit
för att uppgöra och anförtro personer de flesta affärer,
för att hos tvätterskor och sömmerskor hämta mina
kragar och ”spetsbroderade” skjortor, hos hattstofferaren
min värja och vapenmössa, hos skräddaren min uniform
och hos kreti och pleti denna mängd av handskar,
rakknivar, resetuier och småsaker, som behövas för en lång
irrfärd. Jag måste taga ett och annat avsked, dricka en
smula med vännerna hos la Croix, nödvändigt gå ombord
på fregatten ”Eugénie”, som nyss kommit, och beundra

* Riddarfjärden. Litografi i Sverige framstäldt i taflor, 1850—56.



den ståtliga skeppsbesättningen, samt slutligen kila hem
och packa både kapp- och nattsäck, och thetta var vid
nionde timman om aftonen!

Nu äntligen börjas resan! Nu kommer jag klockan fem
om morgonen med militärisk hållning martialiskt
nedmarscherande till Riddarholmen, där ”Scandia” ligger och
pustar ur någon, trots geografin, inom henne belägen
vulkan. En mängd av mina förmän och kamrater bugar
sig för vår baron, som likt en marskalk av Frankrike står
i deras krets, klädd i militärkappa och vapenmössa,
vänligt blinkande under de stora, ljusgrå mustascher han bär
över ögonen, och med ett kolossalt cigarrmunstycke
framskjutande under de hjältelika vita mustascherna över
munnen. Vi krama händer och gå ombord, och ”Scandia”
sparkar sig fram utåt Mälarens kända stränder. Ja, stå
ni där och nicka och vifta — tänker jag — och gå sedan
upp i tullen och knoga och gå hem och ät er middag, och
tänk i en tupplur och vandra på era gatstenar! — jag
flyger bort, till en viss grad fri, ty det är visserligen sant,
att min vapenrock trycker mig en smula och att Lejonet
är i min närhet. Men en sanning är det, att jag är fri till
sinnes, att jag stävar åt nya trakter, att omväxlingen
gläder mig, att det är för mitt nöjes skull, jag far, att jag
har mod att våga det, jag gör, och begärelse att lyckas,
och att jag erfar ett slags känsla, som skulle kunna kallas
översvinnelig, om jag skrev en roman — ty jag lämnar
kvalmet, dammet, och jag vet att luft, hav och länder
vänta mig.



Jag stod vid flaggspelet under dessa reflexioner, och
utan att tänka därpå kom jag att gnola på en refräng ur
Alphyddan, som kamratskapet nyligen tröskat på:

I obetänksamma ungdomsyra
åt utländsk makt jag sålde mig!...

”Vad knäveln! Håller han redan på och sjunger på
fastande mage!” hörde jag yttras, och en kraftig hand
slog mig på axeln. ”Jag får presentera för bror Troil min
sekreterare och reskamrat, kungl. sekreteraren Hollertz,
och nu, låt oss gå ned och se efter kaffet, det kan
behövas!”

Det var baron Gyllenhaal, som hade bredvid sig kapten
von Troil vid Svea Garde, en ståtlig och trevlig militär,
och vi följdes åt ned i matsalongen. (Troil, sedermera
kommendant i Stockholm.)

”Om bror Troil finner sig i min matordning och vill
hålla oss sällskap vid måltiderna”, yttrade baronen, ”så
se här min matordning: Om morgonen klockan sju ta vi
vårt kaffe med smör, ost och ägg. Klockan elva, då vi få
vara ensamma vid bordet, äta vi en duktig frukost,
klockan fem vår middag, och på kvällen dricka vi en kopp
thé med vad som bestås.”

Förslaget antogs och vi förtärde vårt kaffe och våra
ägg med god aptit och under ganska muntert samspråk.
Jag hade väl på förhand notis om min barons humeur,
men kände honom av egen erfarenhet ej ännu tillräckligt



för att våga vara annat än ytterst hovsam i min nya
ställning. Kapten von Troil däremot var en man, med vilken
man snart hade uppgjort sin observationskalkyl. Han var
av omkring 42 års ålder, starkt och kanske en smula
fetlagt byggd, rödlätt i ansiktet med ljusa mustascher och
hår, lika kortklippt som på en gardist. Alltid civilklädd,
med militärmössa på huvudet och en guldlorgnett, som
han ej satte fast i ögat, utan efter begagnandet alltid
stoppade i fickan, var han pratsam, smårolig och ytterst
bildad, samt hade oaktat sin fördomsfria intimitet något
medfött nobelt, som gjorde, att man i honom alltid såg
adelsmannen. Han och jag hade våra kojer nära varandra
i aktersalongen, så att vi alltid om morgnarna gjorde
toalett tillsammans, han klädd i vit filtnattrock, rökmössa
och röda morgonstövlar, och din kära bror i en vanlig
liten bonjourjacket, ty baron Gyllenhaal tillåter aldrig sin
sekreterare nyttja nattrock, det vore omilitäriskt.

Under vår kaffefrukost hade vi nalkats Södertälje och
stodo på däcket med cigarrerna i mun, ty baron
Gyllenhaal bjöd beständigt därav och tålde aldrig, att man stod
med tomma munnen. Resäventyr, muntra historier och
anekdoter växlade hela tiden och borttogo allt intresse
för naturscenerna omkring oss, dem jag ock kände förut.
Södertälje med sin breda rännsten, sina
pepparkaksmadamer och brunnsgäster gjorde ej heller stort intryck på
oss. Baronen ropade sitt ”god morgon” åt baron
Cederström, en gammal överste, som fungerar som
tullförvaltare i staden, och pliktskyldigast stultat ned till bron.


Natt och Dag.

Fredrik Adolf von Troil.
Akvarell av Fritz von Dardel.
Kgl. Svea Livgarde.

Magnus Hollertz

Därefter vände han sig till mig och ålade mig att ha
ögonen öppna, under det vi passerade kanalbankarna, för
att kunna visa honom och kapten Troil, som hade äldre
ögon, om där funnos några vackra fruntimmer att
beskåda. Jag åtog mig uppdraget med nöje, men
merendels hade de upptäckt skönheterna långt före min
lorgnett.

RESSÄLLSKAP

Medan ”Scandia” nu dampar av utåt skärgården och
Östersjön, avlägsna sig stränderna alltmer, och vi kunna
därför på gammalt resebeskrivarmaner få tillfälle att lära
känna och presentera våra medpassagerare: De äro många,
både av kvinno- och mankönet, men av det förra nämna
vi blott en ännu tämligen vacker fru Lindström från
Ystad, som vänder åter från en sejour i Stockholm. Hon
är en ytterst elegant köpmansfru, men har med sig fyra
nästan lika stora pojkar, som föra ett orimligt väsen. De
äntra utför trapporna, åka på ledstängerna, springa ut och
in ur hytten, slåss och böka, så att den stackars frun har
ett idkeligt att göra att kalla dem till sig och släta ut deras
halskragar eller dra ned blusskärpen. De andra
fruntimmerna äro utan intresse, ty där finnes ingen riktigt
”tacksam’”, som man säger, men på fördäcket sitter en ung
människa av ovanlig fägring. Jag har sett henne förr
såsom uppasserska på något hotell i Stockholm. Nu sitter



hon bland kistor och byttor, omgiven av madamer,
drängar, matroser och betjänter. Hennes kostym är: rosig
silkesschalett på huvudet, skär och vit kattunsklänning,
sidenförkläde och lappkängor! Hon har stora örringar,
ur med kedja, ringar på fingrarna och bredvid sig en liten
hund. Och i denna kostym skall hon uthärda tre nätter
på sjön, ty hon reser till Malmö för att träffa sin man
eller fästman, som är hautboist vid Kronprinsens husarer.
Hon har däcksbiljett! Bland karlarna ha vi major
Alexandersson, en liten martial, eller rättade sagt fredsofficer,
ty han talar lärt som en rektor och är allvarsam som en
lyktpåle. Han har små mustascher, uppskruvade à le roi
Oscar, och iakttager, då han tar av sig mössan, att med
mycken omsorg tillsläta det flottiga, glesa håret, så att
det betäcker hjässans månsken. Han inleder esomoftast
baron Gyllenhaal, kapten Troil och andra i vidlyftiga
resonemanger om lantbruk, befästningskonst och politik,
så att jag under tiden ofta får lägenhet att sällskapa med
andra unga resenärer.

Bland dem ha vi främst auditör Sunnerdahl, en
obestridligen ung man om sina några och fyrtio, med
magnifika engelska polisonger, vit resmössa och sprättigt
tillskurna kläder. Hans växt är något under medelmåttan,
rörelserna livliga och talet uppfyllt av ungdomlig
nonchalans samt en viss air, som skall betyda världs- och
sällskapsvana. Han är full av eld, kastar förföriska blickar på
fruntimren, frågar kaptenen med förnäm häftighet efter
namn på ställen eller annat, som förundrar honom, och

3 Hollertz L3 5 1
Magnus Hollertz

går sin väg, innan han hört svaret, springer ned i salongen
med mycken lätthet, och upp igen, och gnolar beständigt,
då man går förbi eller hör honom, på en aria eller ett
stycke kuplett. Men om morgnarna är han tidigast vaken
av alla. Jag ser honom försiktigt titta ut under kojens
förhängen, kliva ned på golvet, taga av sig turen, och
intvåla och kamma den på det omsorgsfullaste. Därefter
framtager han ur ett schatull pomador och essenser,
tvättar, rakar och putsar sig oändligt väl, svärtar
polisonger och hårtestar, ser sig i flera speglar, knyter sin
halsduk, rycker fason på kläderna och är äntligen färdig samt
försvinner. Om en stund, då vi stå kring våra tvättfat,
kommer han nedflygande under munter sång, tar av sig
mössan och skämtar helt älskvärt över vår sjusovarenatur
och hoppar efter en sekund åter sin väg, drillande: Jaag
såå tro-o-o-o-ge-en ska-a-a-a-all diig skydda...

En annan personnage är herr Erik Bøgh av
Kjgbenhavn, litteratör och vaudevilleförfattare av mycken
popularitet. Han har ett rent grekiskt ansikte, blekt,
högpannat, ljuslockigt, mustascherat, och hans kläder röjer
artisten från topp till tå. Lågt knuten, fladdrande halsduk,
nedvikta skjortkragar, rutig jaktrock, byxor av samma
tyg, ljusa damasker och bredskyggig, grå hatt — se där
hans figur, om vilken baron Gyllenhaal redan vid första
anblicken sade: ”Se, där ha vi ta mig fan en vandrande
poet!” Bøgh söker efter någon, med vilken han kan få ett
litterärt samtal, klagar över bristen på estetiska njutningar
ombord, samt till slut över anlag till sjösjuka, går ned och



Erik Bøgh
Litografi av I. W. Tegner
1854.

lägger sig i sin koj och sover punktligt från det ena målet.
till det andra, djupare och långvarigare än jag någonsin
sett en poet sova.

Tage Möller, kammarskrivare vid tull- och postverken
i Ystad, har varit i Stockholm för att höra efter
konjunkturerna. Han är en lång, smärt, mörklagd ung man, av ett
ytterst städat och blygsamt sätt att vara, samt gör genom
sitt utseende snart uppseende hos baron Gyllenhaal, som
finner honom vara en av de våra och föresätter sig, att
den unge mannen snart skall hava en god tjänst. Så lätt
kan man ibland göra lycka. Tage har en passion: det är
att samla insekter och naturalier — och han visar mig en
hel låda full av skalbaggar från Brasilien, stora som en halv
katt, och ärtskidor från Västindien, i form och storlek lik-



nande en rad sammanvuxna franska bröd m. m., vilket

allt han fått till skänks av bekanta sjöofficerare, hemkomna

med fregatten ”Eugénie”. Då Tage ej har någon att tala

vid, går han ned i salongen och slår upp sin insektlåda —

och detta inträffar omkring tjugu gånger om dagen.
Dessa äro i synnerhet de lergökar som:

”slumpen och ödet förde tillhopa
adertonhundradefemtiotre!”

Men innan jag slutar presentationen, måste jag nämna
ännu en, i alla händelser högst märkbar personlighet —
det är baron Gyllenhaals betjänt. Det är en ung man av
ett par och tjugu, under medelmåttan men vacker och
välväxt, med kortlockigt hår och ett klipskt, rent och
ganska förståndigt ansikte. Upptagen av sin herre för
flera år sedan såsom en ung, lovande västgötapojke, har
han nu uppnått höjden av alla de färdigheter, som
erfordras för att vara betjänt i ett stort bus. Han är för
närvarande civil, i brun syrtut och svart mössa, men jag
har sett honom i stort livré uppassa vid spelbord och
matbord med en hovmästares färdighet. Han har rest mycket
med sin baron, vilken han håller av som en hund, han har
lärt tyska i Stockholm och praktiserat språket utomlands,
han kör hästar som en kejserlig livkusk och är den ende
i den vägen, som baronen gillar, han är baronens egen
betjänt (fruntimren ha andra), förstår ensam att kläda
och avkläda sin herre, uppacka och ordna hans småsaker,
rakar honom, borstar ensam hans kläder, om ock tusen


Akvarell av J. C. Berger. Nationalmuseum.
Magnus Hollertz

andra borstare äro till hands, han är uppmärksam på
minsta vink, värdig i sin hållning och inlåter sig aldrig i
samspråk med andra tjänare, om de ej tilltala honom. Han
håller reda på antalet av våra koffertar, vet var de äro
instuvade, och har, oaktat hans herre tar honom mycket
i anspråk, alltid en stund ledig åt mina angelägenheter.
Han är fyndig, rådig och lär mig lägga in min frack och
andra kläder på det behändigaste sätt. Men om någon
frågar honom om hans herre, så är han stum som en fisk
utom i lovord, han har spelat Leporellos rôle mången
gång; men icke en gång för tullverkets gentila
kanslivaktmästare, som äro hans bröder och krusa för honom, har
han annat att berätta än saker av vanlig natur. Hans
namn är Freijman, vilket är det mest passande jag vet,
näst Frejtag.

Innan jag slutar min långa historia om denna krona
bland betjänter, måste jag berätta ännu ett litet drag. På
aftonen den första dagen gjorde jag ett litet slag för ut,
och såg då min käre Freijman hava låtit omgiva baronens
vagn med ett segel, samt huru han höll på att instuva
under den uppslagna suffletten den förut omtalade
granna människan i kattunsklänningen, åtföljd av en
gammal fru med en liten flicka. Då de väl kommit in,
låste han vagnsdörren, neddrog omsorgsfullt seglet och
såg efter stöttningen under hjulen, varefter han gick till
relingen och vilade sig däremot. Jag följde efter honom
och frågade, huru han själv tänkte tillbringa natten, då
han så släppt ifrån sig alla betjänters priviligierade natt-



logis. Han svarade, att han ej skulle våga det, om han ej
vetat, att baron redan låge, och att han kände maskinisten,
hos vilken han kunde tillbringa natten. Bekantskapen
måtte varit nyss gjord, ty jag hörde maskinisten senare
fråga, om han ej finge bjuda berrn på en aftontoddy, men
herr Freijman nekade, ty denne märkvärdige unge man
söp aldrig en sup eller drack ett glas vin, utan att hans
herre bjöd honom det, men så var han ock skadeslös, ty
han åt samma slags mat som vi, fick alltid en sup och ett
glas vin, och flera gånger om dagen av sin herres bästa
cigarrer. Utan nåd och förskoning om han felat, mådde
han som en prins, då han förde sig väl, och detta var, så
länge jag såg honom, händelsen.

Men jag har redan talat om aftonen, innan jag hunnit
nämna dagen. Den var vacker och lagom blåsig, för att
hålla sjön i liten rörelse. Vi beskådade sjöfåglars mängd
och sälars myriader, som tumlade sig kring klippor och
hällar kring Bråvikens mynning. Vi åto våra mål efter
redan uppgiven regim av det bästa, som fanns, drack det
bästa vin och alltid champagne till middagen. Baronen
var outtömlig på historier, vi lockades till en och annan
stump, och aftonen kom. Baron gick till sängs i sin hytt,
vi andra vandrade en stund omkring däckets rund med
cigarr i mund, stuvade sedan in oss i salongens kojer och
hade följande morgon nätt och jämnt hunnit kläda oss,
då ett skott kallade oss upp på däck och vi såg Spåresund,
där fartyget kallat på lots. Han kom och klockan sju på
morgonen var vi i



Baronen stod redan på däcket i full uniform och
Freijman kom uppskyndande med våra värjor, vilka han
kvickt och behändigt fästade på sina ställen. Vi stego i
land på brobänken, där en rad av tullmän emottog sin
chef med djupa bugningar och mig, som högtidligt följde
efter, med nästan lika djupa, varjämte de bestodo en
forskande blick åt den nye chefssekreteraren. Vi avtågade
till tullkammare och vakthus, mönstrade hästar, folk och

* Västervik. Litografi efter målning av F. C. Kierschou i Sverige
framstäldt i taflor.



fartyg, samt sutto en god stund hos tullförvaltaren Herlitz
för att genomse räkenskaper m. m., som ej kan intressera
dig. Som jag hörde, att fartyget skulle dröja två timmar,
begärde jag en vaktmästare till ”citron”, och begav mig
till rådman Holmgrens. Jag fann dem nyss upptstigna.
Farbrodern kom emot mig i nattrock, fryntlig och livlig
så mycket hans gamla sävlighet det tillät. Vi började
språka om allt i världen och snusa som tyranner. Om en
stund kom gumman tante, som under tiden flätat håret
och satt på sig en mössa, hon kom likt en liten, gruvligt
tjock eskimåska, med ansiktet likt en fullmåne, tjockast
nedåt, med litet och grånat hår, men desto vassare skägg.
Hon tog mig i sin digra famn och hon kysste mig — ja,
o gudar! — hon kysste mig två gånger, och hon frågade
fortare än blixten, om jag ville ha kaffe, om hur ni mådde,
vad jag tyckte om Västervik, om deras hem, om där var
mycket ostädat, och gud vet vad.

Jag ville ha kaffe, och jag drack två stora koppar, en
för att skölja ned vardera kyssen, och jag doppade upp en
hel bagarbod av kringlor, skorpor och namnam för att
göra henne till viljes. Jag tände en pipa med Holmgren,
beskådade deras våning, som onekligen var fin och nätt,
och vandrade sedan med gubben ut på torget, beskådade
rådhuset och staden, som jag fann snygg men tyst, och
kom slutligen ner till hamnen, där baron Gyllenhaal snart
infann sig, åtföljd av distriktschefen i sydöstra
tulldistriktet, kapten Nisbeth, som här kom oss till mötes. Baron
nalkades oss, jag presenterade min farbror rådman, och

; 

min chef hade den artigheten att en god stund samspråka
med honom och gumman, som snart kom efter dit ned,
klädd i bahytt, och med djupa nigningar betygade sin
förtjusning över att få tala med en så stor man. En hel hop
andra Västerviksfruntimmer, som kommit ned att gapa,
bildade cirkel kring vår grupp, och gumman Holmgren
vann säkert en stor triumf.

Sedan vi en stund med förundran skådat, huru veden
till fartyget langades och bars av idel kvinnfolk (emedan
karlarna troligtvis sovo), gavs signal till avresa och vi lade
ut från Västerviks stad, hälsade av gumman Holmgrens
sorgetårar och gubbens viftande blåa lilla snusnäsduk!
Kapten Natt och Dag på ”Scandia”, annars officer vid
flottan, vandrade om bland sina passagerare, ogement lik
en sjöbuss, som i alla sina dar farit ”till konferdiss”.
Genast bortom Västervik vidtogo vackra utsikter och
härligt belägna landställen, och han fick säkert för
femtielfte gången beskriva deras namn och ägare för nyfikna
frågvisingar.

När jag klockan ett uppkom på däck, hade vi i sikte
en lång, låg rand på vänstra horisonten, det var Öland,
och ju mer vi framskredo utför Kalmar sund närmade sig
landet, så att jag slutligen med lorgnetten kunde skönja
det, samt ovanpå dess kam en oändlig mängd av, såsom
det syntes, karlar, som stodo där i fjärran och gapade på
oss. Med kikarens tillhjälp befunnos de dock vara
väderkvarnar, vilka i en oändlig sträcka radade sig utåt västra
kusten (eller alvaren, som den heter) så långt i fjärran,



Kalmar.
Litografi efter teckning av Quitzow.

som ögat kunde nå. Galeaser och skajter mötte oss i stor
mängd och klockan 3 e. m. inlupo vi i Kalmar bland en
rätt respektabel hop av fartyg. Domkyrkan och det gamla
slottets gråa torn höjde sig över staden, som annars låg
ödmjuk och krumbuktande kring viken. Vi inspekterade
som vanligt kustbevakningen, emottogos av hela
tullpersonalen (vilket du äntligen får lov att hädanefter
förutsätta på alla orter i Sverige, dit vi kom!) Vi vandrade



därefter från hamnplatsen genom ett gammalt
minnesdigert stenvalv uppåt den största, som vanligt
omänskligt illa belagda gatan, och funno på tullkammaren en
ensam kvarlämnad stackars biträdare, som

”satt och skrev på sin quartern,
dammig, i syrtuten.”

Tullförvaltaren Trotzig, en man med vackert vitt hår,
stora glänsande ögon och ännu fylliga läppar, bjöd oss
därefter hem på en kopp te. Baronen följde honom genast,
men jag och några andra måste först framför en
tullkammarspegel ajustera våra fysionomier. Vi kommo dock
efter, och nu — ”o, skönhetens och behagens grymma
moder”, säger jag med Thorild — ”Inbillning! Mäktiga
förtrollerska, skicka en trollblick över världen, omskapa
min bild, kläd den i omätlig, virvlande irrglans!” — Och
min läsare skall se, liksom jag, tvenne (säger tvenne)
omätligt, oändligt, förbannat vackra flickor! ... Pauline
Trotzig och Hedda Trotzig! Jag ser er ännu sitta
tillsammans på en divan, i smakfulla dräkter, bländande,
strålande och oemotståndliga. Min yrsel kommer på mig
liksom då! Jag hade hört er skönhet beskrivas, men nu då
jag kommer framför er, hoppar hjärtat upp i halsgropen
och hotar att spränga kragen på min vapenrock, levern
blir stekt, lungorna förstenade och mjälten hugger sig
själv mitt itu. De sutto som sagt tillsammans på en divan
och stego ej upp — bugade sig allenast för de inträdande.


en av tullförvaltare Trotzigs vackra döttrar.

Teckning av Maria Röhl, Kgl. Bibl., Stockholm.
Magnus Hollertz

Rummet var fullt av galonerade gubbar, landshövding,
högre militärer, tulltjänstemän, etc., men jag såg knappt
annat än dessa bägge andalusiskor, med stenkolsfärgat
hår, uppstruket på alla sidor utan benor och liggande
ovanpå huvudet i konstrikt nonchalanta virvlar, så att
hela håret bildade en tämligen yvig turban. Deras ögon
voro stora, nästan svarta, deras hy av en förvånande vit
kontrast emot håret, lägg därtill rosenkinder, en ungdom
av emellan 17 och 18 år, en fullständig likhet emellan dem
bägge, och en komplett skönhet, sådan man annars aldrig
ser annat än på tavlor, och du skall ej undra, om jag
förvånades över detta täcka par.

Vid fönstret stod en mörklockig sjökadett, deras bror,
inbegripen i en häftig konversation med en liten hund.
Fadern, välvillig, och modern, med ännu synliga spår av
skönhet, kommo emotoss, presenterade oss för herrarna och
sist för döttrarna, varest de lämnade oss. Såsom främling
blev jag tilltalad, höll på att bli handfallen, men ångrade
genast denna svaghet och utstod sedan elden med tämlig
ståndaktighet. Och eld var det, det må du tro! Man kände
sin styrka och begagnade den, ty vilket telegraferande
med de härligaste ögon, vilka blickar mot höjden, mot
djupet, på varandra, på sjön och på mig! Vilka böjningar
på halsar, vilka skratt, vilken livlighet — med ett ord,
vilket koketteril Man frågade mig, vad jag tyckte om
Kalmar, och jag behagade svara, att där syntes icke finnas
kvastar annat än om lördagarna — om jag sett, vilken
mängd vackra damer voro nere vid ångbåtsbryggan, och



jag genmälde med finhet, att jag just ej där men annars
sett några få ..., med mera som troligtvis var mycket
kvickt och passande för så utsökta föremål, men théet
avbröt oss för en stund, och jag tror verkligen, att jag drack
en smula därav, men vet ej bestämt. Jag satte bort min
kopp och såg mig omkring. Gubbarna pratade i massa i
samma rum som vi, de unga karlarna, varav det fanns en
klunga ganska incroyabla, hade, till min förvåning, rotat
sig tillsammans i ett yttre rum och proppade i sig punsch.
Baron Gyllenhaal kom i detsamma till mig och bad mig
hålla reda på när rapportören kom från fartyget, varefter
han tillade: ”Det var fan vad min vän är skarpt
engagerad, men vet Hollertz hur poeten sade om Lydia:

Men ett fel — ett fel allena
hennes lov fördunkla vill...

2

De äro förlovade bägge två — — —

Jag kunde ej gå och hänga mig av brist på
lokalkännedom, och därför sökte jag i stället upp ett par unga karlar
från Stockholm, vilka för tillfället vistades i Kalmar, men
nu hörde till det punschdrickande kotteriet. Den ene var
en elegant från Norrbro, kungl. sekter Pyhlsson, som på
ett år bestrider postmästartjänst i staden. Den andre
auditör Möllersten, också ett lejon, som nu ”tintade”1 i
trakten av Kalmar. Bägge förklarade, att det var bäst att
låta bli att tala med de båda flickorna, ty man kunde ej

1 ”vintade” = satt ting.



undgå att bli ”störtad”. De hade nyligen lämnat
Karlskrona, där familjen hittills bott. De hade där fått veta av
sin skönhet, och hela flottans officerscorps hade flaggat
för dem. Pauline var förlovad med en ung sekundlöjtnant
Björksten, nyss hemkommen med ”Eugénie”, och det
paret kallades i Karlskrona med häntydning på hans
förmögenhetsvillkor för Skuld och Oskuld.1 Hedda var
förlovad med premierlöjtnant Lagercrantz.

Jag återvände detta oaktat till deras närhet. Baron G.,
en gammal rikskurtisör, hade nu slagit sig ned bredvid
den ena, den andra behagade visa mig utsikten och
beskriva deras nöjen under sommaren. Fönstren vette utåt
sjösidan. Nedanför dem sänkte sig flera gröna terrasser
nedåt stranden, där fartygen lågo i klungor, därutanför
bredde sig havet och ytterst vid horisonten Ölands blåa
strimma. Jag fick höra en generell beskrivning på deras
rodder, badningar tre gånger om dagen, promenader och
hur vilt brodern kadetten seglade med dem, och slutligen
gick hon bort och hämtade fram två yngre systrar av
11—12 år, verkliga keruber, som hotade att uppnå, ja,
om möjligt överstiga sina systrar i skönhet. 2 (I parentes:

1 Bägge äro nu gifta. Pauline är med sin man bosatt i Stockholm
och väcker för sin skönhets skull allmänt uppsende. På sista
”Amaranten” kallades hon balens drottning och hennes dräkt prisades av
tidningarna till dess minsta detaljer.

(Anmärkning i januari 1855)

2 Den äldre är nu 15 år, ett underverk av skönhet och redan
förlovad med konsul Hasselquist i Kalmar.

(Anmärkning i januari 1855)



Jag är kinkig i fråga om flickors utseende, ty jag betraktar
dem från ”konstnärlig” synpunkt — hör du det!)

Men glädjens dag är kort. Klockan närmade sig till nio
och den boven rapportören förkunnade, att fartyget
väntade på oss. Vi måste alltså slita oss lösa från hela
sällskapet och från maten, som till värdfolkets förtvivlan ej
förrän nu hunnit framdukas. Vi togo avsked, pallrade mot
stranden, såg på avstånd tullförvaltarens öppna fönster
fulla av huvuden, men ett självskapat ödes obeveklighet
förde oss bort, och snart låg Kalmar i fjärran. Den
nedgående solen kastade sin eld på master, fönsterrutor och
torn, till dess en bergudde i hast skymde bort den
glimmande synen. Vi gingo ned och tog revansch i
matsalongen.

Så småningom kröp man till kojs med huvudet uppfyllt
av Paulines och Heddas daguerrotypier, och man var nog
gemen att icke desto mindre sova rätt gott, och att låta
hela stora stycken av kusten dansa förbi utan att granska
deras behag. Sedan jag efter en blick utom förhängena
övertygat mig, att den lille fiffige auditören redan var
i farten med sitt hårvax och sina rakknivar, trädde jag
huvudet på sned ut genom kojfönstret och varsnade på
långt avstånd några långa, låga fästningsverk och ännu
längre bort några svarttandade skeppsskrov. Det var
Kungsholms och Drottningskärs fästningar vid
inloppet till

4* Hollertz
KARLSKRONA

Klockan sex om morgonen lågo vi vid bron i
Kofferdihamnen, och de stackars tullkarlarna var redan i ordning,
kustbevakningen i sina jakter och båtar, och stadens
tullbevakning på bron i uniform. De uppropades, defilerade,
berömdes sparsamt, hundsfotterades en smula och
betackades med en gratifikation att supa på. Tullförvaltaren
tog oss nu i släptåg uppåt tullkammaren. Han heter
Stadenberg och är en liten rund, skinande man, som

* Inloppet till Karlskrona. Litografi efter teckning av J. C. Berger
i Sverige framstäldt i taflor.



genom baron Gyllenhaals godhet, efter att i många år ha
knogat som tullfiskal i Norrköping, äntligen fått sig det
i sanning feta brödstycket i Karlskrona. Tacksamheten
lyser också i varje hans anletsdrag, han kramar otaliga
gånger baronens vänstra hand, han ler och hickar,
stammar och svänger med sin trekantiga hatt, den han under
hela vägen bär i handen. Han blickar oroligt framåt för
att se, om vägen är fri, och han skulle bestämt vilja ha en
svans för att vifta därmed — i stället vrickar han
idkeligen på frackskörten.

Baronen vill bespara mig nöjet att genomse
räkenskaper och kassa, och ber därför tullförvaltaren ge mig en
ciceron. Den lille mannen är i ett skutt vid fönstret och
ropar med hög röst: ”Kustsergeant Malmberg!” En
gammal buss framträder ur fronten, som uppmarscherat
utanför tullhuset, och han anbefalles att visa mig allt, som bör
ses, samt får en skriven lapp, som ger tillträde till
örlogsvarvet. Jag i min ordning vinkar åt den lilla auditörn och
den danska poeten, som åskådat mönstringen, och vi
marschera av, åtföljda av vår kustsergeant, som bär full
uniform, epåletter, kask och släpsabel, samt distinktionsgalon
och medalj för långvarig tjänstetid. Han anser mig minst
för en kapten, ty jag är, såsom ständigt under resan i
Sverige, iträdd uniform, och han talar med mycken
respekt och med handen vid ögat.

Karlskrona gator äro onekligen mycket breda, men
otäckt stenlagda, och husen, utom amiralitetets, tämligen
små. Vi anlända till en stor, trädbevuxen plats mitt i

[s]
Magnus Hollertz

staden, kallad Hoglands park, och finna där, sittande på
säten eller vankande omkring, en hop brunnsdrickande
personer, varav de flesta bära med sig sitt vatten i
bleckflaskor. Vi vända oss till ett par bleka flickor, till
utseendet fattigdrickare, varav den ena är halt och den andra
stendöv, och vi ackordera om ett par glas av deras
välgörande Ronnebyvatten. De måste dricka sitt kvantum
och sälja därför ogärna, men de få bra betalt, och
dessutom ha vi uniformer, vilket betyder något i Karlskrona.
Efter att ha klunkat i oss denna magra morgondryck,
vandra vi vidare och nalkas varvets kringmurade, krigiskt
försvarade område. Vid en högvakt av marinsoldater
uppvisa vi för officern vår passe-port och äro nu inne på en
vidsträckt plan, omgiven av arsenaler, magasiner, och
varifrån vägar leda utåt skeppsbryggor och dockor. Där
ligga en hel hop skrov, och platserna äro tomma efter
andra, som äro ute och segla. Varje skepps namn står med
stora bokstäver på en skylt, och staketer omgiva
landgången till varje. Vi läsa namnen Carl XIII, Manligheten,
Fäderneslandet, Gustaf den Store, m. fl. och se på
kolosserna, som ligga där med endast undermaster, vilka de
uppräcka i vädret, överst omgivna av stora klutar, ungefär
som omtussade fingerändar. På en plan ligga flera
hundraden ofantliga skeppsankare, på en annan en massa av
kanoner. Ytterst såsom vågbrytare mot sjögången ligga
på var sin sida fregatterna ”Camilla” och ”Galathée”, nu
uttjänta och ruttna med bruna brädtak över sig och med
förvittrade färger. De ha dock varit med, dessa skutor,

[s2]
Varvsarbetare i Karlskrona.

Detalj av akvarell av J. C. Berger. Nationalmuseum.

4† Hollertz
Magnus Hollertz

och beundrats för sin välsegling och sin skönhet. De ha
tuktat Marockos sjörövare och burit ambassader till
Petersburg och London.

Dockorna äro ett underbart arbete, men som de i alla
fall torde intressera dig som fruntimmer mindre än de
små dockorna, som ni förstå er på, så vill jag endast i
korthet säga, att de äro, då man ser dem torra, och uppifrån
kanten uppomkring, lika en stor, djup gård, uthuggen ur
berget och med många smågårdar på sidorna, dit portar
leda, innanför vilka vilar i vardera ett linjeskepp på
stöttor. Ifrån den stora bassinen leder en kanal utåt sjön,
avstängd med stora portar, och du kan föreställa dig huru
stor huvudgården är, när jag säger, att då vatten
ditsläppes, kunna där framhualas flera linjeskepp på en gång
för att flyta in i sina respektive bås. Och kom ihåg, att
allt detta är utbugget ur berget! Och vilka summor har
ej det arma, skattedragande folket fått betala härför! —
skulle ”Folkets Röst” säga. Men sant är, att maken till
dockor har ingen i Östersjön, icke ens Ryssland, fast det
annars har en litet bättre flotta än f. d. stormakten
Sverige.

Efter att hava besiktigat de under arbete på stapel
stående fregatten ”Norrköping” och ångkorvetten ”Orädd”
och därvid gjort våra om mycken sakkännedom vittnande
reflexioner, strävade vi på ”Citronens” uppmaning av till
några stora stenhus med kyrkfönster, om vilka han upp-

Karlskrona.
Detalj av akvarell av J. C. Berger. Nationalmuseum.



lyste oss, att de voro Ankarsmedjorna, Sveriges galerbagnos,
blykamrar, tortyrhålor eller andra gruvliga pinorum. Vi
bultade på en portlucka, liksom ville vi in på ett apotek,
och provisorn tittade ut, klädd i marinregementets
uniform. Porten öppnades, och vi inträdde i ett ofantligt
rum, upptagande hela huset. Åtta à tio stora härdar stodo
där efter varann, vitmenade och sträckande sig upp
genom taket. Kring städ och härdar vimlade en massa
kolsvarta cykloper, och under kyrkfönsterna längs ena sidan
stod en honett hedersvakt av ungefär femtio
marinsoldater med gevär för fot, skarpladdat och med påskruvade
bajonetter.

Vi hade ej väl kommit inom porten, förrän tänger och
släggor släpptes och en allmän rörelse uppstod bland det
sotiga herrskapet. Jag kände prodromer av bävan och var
nära att, liksom åtskilliga betryckta suveräner göra, vädja
till den väpnade styrkan, då de kommo tassande och
pratande omkring oss, ty de hade i brådskan sparkat av sig
skorna nästan allesamman, och de framförde sina
önskningar under halvhögt mummel. De hade i en hast rivit
fram lådor och små korgar, fulla med diverse handarbeten,
finsmiden, ben-, horn- och träsaker. Trängseln blev
påkostande och man var inklämd mellan idel negersvarta
fysionomier, med svartsotade korrektionistdräkter och
nästan pockande manér, som tillkännagåvo, att de voro
vana att få sälja. Under det jag köpslog om en sinnrikt
arbetad fällkam, vidrördes jag av så många mördare och

1 Symtom på en utbrytande sjukdom.



rånare (ty sådana voro de allihop), att jag verkligen
betänkte, det man här lätt kunde komma på förslag att få
en kniv mellan axlarna av någon, som t. ex. ville ut på
rannsakning. Som vi emellertid blott voro fyra köpare
emot minst tvåhundra säljare, så ökades enträgenheten
och det blev snart ett verkligt stoj. Då hördes av officern
framför fronten ett: ”Tyst i rummet där!” och liksom
tigrar lystra till tämjarens piska, så kastade nästan alla på
en gång huvudet åt sidan och gåvo honom en gnistrande
blick. Officern kommenderade därefter till soldaterna
”halvt höger om” och ”färdigt gevär”, och framträdde
sedan med dragen sabel, yttrande åt cykloperna: ”gå på
edra platser!” och något artigare till oss: ”Det är
mittunder arbetet, så att ...” — Vi hade nog och befunno oss
snart i det fria med samma känslor som de, vilka kommit
ut ur ett krutmagasin. Den lille auditören sjöng med
känsla: ”Frihet vill jag lova”, och tittade noga på sina
kläder, den danske poeten tog av sig hatten och överfor
med en hårborste, som kostat honom 24 skilling, sina
olympiska lockar, som han säkert värderade till en million.
”Det maa dog være noget frygteligt at skue disse
forfærdelige Mennesker”, sade han — och jag kände efter,
om jag hade värjan i behåll.

Då vi kommit ut ur varvet, möttes vi av en ordonnans,
som bad oss skynda till Societetskällaren, där
tullförvaltaren bjöd på frukost, som de andra herrarna redan
nästan slutat. Vi ilade åstad och mötte på trappan baron
Gyllenhaal, som avlägsnade sig med en stor hop officerare.

[s7]
Magnus Hollertz

”Skynda sig nu, Hollertz! Hur heter det:
serovenientibus ...?1 Jag går som hastigast upp till landshövdingen
och sedan måste vi ombord!”

Jag lät ej säga mig sådant två gånger, utan halade med
mig upp auditören och dansken, presenterade dem för
lille ”vallförtultaren” och förklarade, att de hade lika
stort behov av frukost som jag. Där var ännu en mängd
uniformerade kvar (gud vet, hur den lille mannen fått
ihop alla på morgonkvisten, ty klockan var ännu ej nio)
och där var uppdukat ett det magnifikaste bord med
blomstervaser och hjortstek och Karlshamnslax och sparris
och jordgubbar med grädde och kalkon och champagne!
Vi gjorde ett raskt angrepp och svalde en hel hop saker
på en gång. Den gamle kustsergeanten serverade jag själv
i antichambren med en sup, en hel duva och ett glas röd
champagne. Poeten och auditören krusade en smula i sina
resdräkter bland alla dessa galoner, men försmådde ej
godsakerna, och sedan vi kört i oss varjehanda och slukat en
hel mängd viner, krumbuktade vi för den vänlige värden
och stävade sedan nedåt ångfartygsplatsen, illa ansatta av
svett, yrsel och mjälthugg. Klockan tio på förmiddagen
bar det åter i väg. Snarlika boaormen, som under dvala
smälter sin slukade oxe, förgätande all naturens rika
prakt, mojade vi oss på bekväma soffor, försoffade efter
den härliga traktaten, och skänkte endast en flyktig
uppmärksamhet åt de okända kuster, vi passerade. På detta
sätt kommo vi klockan tre på eftermiddagen till

1 ”Serovenientibus”, skämtsam latinsk form för ”sölkorv”.



som är en stapelort för Stockholm av rökt lax, brännvin
och blekingeflickor. Vi nalkades uppför en bred
åmynning, vars övre fond var spärrad av ett stort skepp, som
nyss lupit av stapeln. Gatan var spärrad av gapande folk,
tullhuset spärrat av över- och undersnokar, och utsikten
spärrad av berg och höjder. I följd av ett sådant system,

* Karlshamn. Litografi efter målning av F. C. Kierschou i Sverige
framstäldt i taflor.



var det naturligt, att våra upptäckter på platsen skulle
bli mycket inskränkta, och jag nöjde mig därför med att
stanna kvar vid kajen, sedan mönstringen var verkställd.
Alla kustsergeanterna från södra Blekinge voro församlade
i staden, och deras halvdäckade båtar lågo i en lång rad
efter varandra. De hade haft den idén att var för sig
måla sina jakter på olika sätt, och då de till sin högste
chefs ära satte till segel och på redden utförde en
komplicerad manöver, gav deras brokiga farkoster en egen
och vacker anblick.

Vi embarkerade ånyo och beforo havet till klockan sex
följande morgon, då vi hamnade i Åhus vid Helgeåns
utlopp på skånsk mark.

I Skåne och Halland finnes ridande kustbevakning till
lands, bestående av kustvakter under befäl av
kustsergeanter och alla dessa distriktsvis under en kustchef.
Nordöstra Skånes hela kustbevakningscorps var här
sammandragen och utförde under kustchefens, major Ehrling,
kommando en manöver, som skulle hedrat vilken
dragoncorps som helst. De voro präktiga, väl beväpnade och
beridna karlar, och deras ankomst hade utlockat en ofantlig
mängd grebbor och barnungar, som med oss tog
evolutionerna i ögonsikte. Kaskarna och sablarna blänkte i
solen, och de ypperliga hästarna hade fritt fält att tumla
om på de vida slätterna.

Smugglareyrket drives i Skåne i stor skala, och under
en promenad, som jag företog uppåt Helgeån i sällskap
med kustchefen till sjöss härstädes, Sture Landergren, en



ännu ung, men av mödor och strapatser illa tilltygad
beslagare, hade jag tillfälle att få höra, med vilken list,
djärvhet och med vilket hat lagens överträdare och
handhavare här kämpa till lands och vatten. Falska angivelser,
vilseledande vägvisare, motstånd mot förföljarna, varor
kastade över bord mitt för deras ögon eller gömda i
sanden under buskar och ris — sådant hör till ordningen för
natten, med ett ord: det är ömsom rymmare och
fasttagare, hök och duva, kurragömma, och slutas vanligen
med dunk, och listigt bedrägeri utvecklas å ömse sidor i
hög grad. Så går det till hela skånska kusten omkring samt
uppefter Halland och Bohuslän ända upp till norska
gränsen.

I Åhus skildes vi från en av det yngre sällskapet, den
hygglige Tage Möller, som gick i land med sina
kappsäckar och sin insektlåda, ty baron Gyllenhaal, som i
sällskap med distriktschefen Nisbeth ämnade fara landvägen
till Malmö, över Simrishamn och Ystad, vilka fartyget ej
anlöpte, tillbjöd Tage att resa förbud gratis, och mig hade
han den artigheten att låta fortsätta resan med ”Scandia”
ända fram, ty landet, sade han, överflödade just i dessa
trakter på den där tråkiga ”Guds välsignelsen”, d. v. s. det
består i Skånes östra del av idel sädesfält utan omväxling.
De foro alltså, och vi gungade vidare på det blå eller rättare
sagt på det gröna. Vädret var vackert och ljumt, havet
tämligen stilla och luften klar. Vi började så småningom
stäva mot norr och fingo snart i sikte Falsterbo fyrskepp
”Cyklopen” med dess röda ballong, som lyste underligt

5 Hollertz [6 I 1
Magnus Hollertz

mot den klara himlen. Då vi passerade tätt förbi
fyrskeppet, som låg för många ankaren mitt i havet,
betecknande den punkt, inom vilken seglarna ej borde nalkas
svenska kusten, hade vi på höger hand denna kust, svag
som en omärklig strimma, och på vänster hand syntes på
4 à 5 mils avstånd danska fyrskeppet ”Tvindelen”,
liggande i sjön några mil utanför sydöstra kusten av Dragö,
som också kunde skönjas med kikare. Eftersom vinden
var lätt nordlig, kom en massa av seglare, spridda över
rymden mellan de två fyrskeppen. Tätt på babords sida
om den lilla rultan ”Scandia” passerade ett ofantligt
amerikanskt fregattskepp med över- och underläsegel,
uppstaplade i en himmelshög pyramid, längre bort
framskred ett stort, ljusgrönt skepp, vilket genom hägringen
i början förekom högt som en fästning. Då det kom
närmare funno vi det vara en barlastad norrman. Den vida
mynningen av Kjgøge Bugt lyste på danska sidan och vi
sågo på avstånd icke skroven, endast masterna av en mängd
fartyg, som lågo ankrade utmed landet, insvepta genom
solröken i en ljus dimma. Farvattnet sammanträngdes så
småningom, och snart kunde vi urskilja Amager och
tornen i Köpenhamn, och dansken började nu bli entusiastisk
vid åsynen av sin fädernestad. Han ropade beständigt:
”Se, der er Fruekirkes taarn, der Christiansborgs, der Vor
Frelsers kirkes o. s. v.” och vi sågo till slut, huru folket
promenerade på gatorna i förstaden på Amager och
urskilde tydligt byggnaderna i Köpenhamn. Å andra sidan
närmade sig svenska kusten, och snart kom en lotsbåt för



att visa oss vår väg. Det sköna, i solen glimmande
Köpenhamn var oss så nära, och ändock rasade koleran inom
dess murar och spridde död och fasa. Saltholmen dolde
snart den präktiga staden, och i dess ställe sågo vi de låga
konturerna av
MALMÖ

Klockan var ett middagstiden, då vi inpasserade mellan
tvenne i sjön långt utbyggda stenräckor, vilka omsluta en
kanal, som uppgår långt in i staden, och varest fartyg av
alla storlekar ligga till vid bryggorna. ”Scandia” halades
intill bron, och genast kom en hel guldsmidd tullstat
ombord, ty du skall veta, att i Malmö är den talrik.
Tullförvaltaren själv, en intelligent och högt aktad man, visste

* Malmö. Litografi av A. Nay efter målning av F. C. Kierschou
i Sverige framstäldt i taflor.



genom brev, vem jag var, och hade i ett ögonblick gjort
min bekantskap, ty han var en av de personer, man genast
i första ögonblicket förstår och erkänner. Han
presenterade en hel hop tjänstemän och lät i en handvändning
föra mina saker i land. Avskedet från passagerarna, dem
man nu kände och haft nöje av, var ej utan en övergående
känsla av saknad.

Jag uppsteg med tullförvaltaren Bellander i hans egen
kalesch (för att tala om mina triumfer, liksom mamsell
Bremer i ”Hemmen i nya världen”), och de övriga följde
efter till fots. I tullförvaltarens hus trodde jag, att man
varit beredd på baronens samtidiga ankomst, så stort och
magnifikt var det middagsbord, jag såg uppdukat, men
de övriga gästerna berättade mig, att sådant hörde till
husets vanor även för den minste resande. Tvenne
präktiga rum stodo tillreds för baronen och tvenne dito för
mig. Jag vill nu beskriva gästfriheten i ett förmöget
skånskt hus, ty detta var ett sådant.

De tvenne rum, man upplät åt mig, hade utsikt det
ena åt trädgården, det andra åt ett torg. Möbleringen var
utsökt. Där stod en toilett med fullständig uppsats av
silver, friska blommor i vaser, pipor och cigarrer, en härlig
nattrock, vatten-, vin- och konjakskaraffer, skrivdon,
böcker, tidningar och sköna sof for. Allt var komfortabelt,
och då därtill lägges att en vaktmästare i uniform
inträdde och förklarade sig vara kommenderad till att
tillhandagå mig med borstning, uppassning, ärenden m. m.,



och att fördenskull stanna kvar även om nätterna, så
finner du, att jag borde ha det ganska bra.

Efter att ha njutit den förfriskningen att få göra min
toilette i all frihet från en ångbåtskojs trängsel och kvalm,
uppkallades jag i övre våningen och presenterades för
tullförvaltarens fru, son och tvenne döttrar. Se här ett hastigt
utkast av dem: tullförvaltare Bellander själv, en
korpulent, trevlig och städad karl av omkring 5o år, glad och
pratsam, förmögen och aktad, riddare av Nordstjärne-,
Vasa- samt danska Dannebrogorden. Hans fru (av ett
senare gifte) ung som en flicka, tyst men ytterst
förekommande. Sonen, possessionat, kom åkande med spann,
en ungdomligt frodig och munter karl, gift med en rik
änka och ägare till en stor possession. Döttrarna ärotvenne
kontraster, den ena omkring 20o år, något kort, brunett,
allvarsam, men bildad och konversabel, den andra
ungefär 18 år, längre till växten, blond, vacker och munter.

Våningen var nästan praktfull, men jag fick ej tid att
närmare betrakta den, ty sällskapet var samlat, och vi
måste ut i matsalen. Där var ett riktigt orangeri. På
tvenne marmorkolonner, omslingrade av murgröna, stodo
ett par verkliga, uppstoppade örnar. Fönstren var
utbyggda och fulla av blommor, och en hel vägg upptogs
av nerier, orangeträd och callor.

Ensamt brännvinsbordet förtjänade en särskild
beskrivning. Där voro räkor (en slags små kräftor, som anses
för en särdeles delikatess), hummersallad med ostron och
champinjoner, kaviar (som här hämtas från Lübeck)



m. m., m. m. Middagen var splendid. Sällskapet bestod av
omkring tjugu personer av alla klasser. Jag hade ingen
”dum” plats, som man säger — emellan värdinnan och
yngsta dottern. Den förra var artig och vänlig, men även
då hon log, vilade ett nästan omärkligt drag av vemod
över hennes ansikte. (En ungherre, kusin i huset, som jag
lärt känna i Stockholm, berättade mig, att styvsonen,
possessionaten, varit kär i henne som flicka, men att hon
var fattig och antog faderns tillbud.) Min andra granne
var pratsam, nästan yr, men med ett gott huvud och, som
det tycktes, icke liten beläsenhet. Värden själv var en av
de lyckligaste jag sett i sättet att göra les honneurs. Utan
att tvinga någon över förmågan förstod han att på der
högsta animera den manliga delen av sällskapet, hade ett
ord för var och en, satte alla i korrespondens med
varandra. I följd av min plats beskaffenhet fick jag äta mer
än mänskligt var — und trinken dazu — så att när
värden slutligen höjde det sista champagneglaset för att
välkomna mig, kände jag, att det behövdes mycken
självbehärskning för att ej visa, huru välplägad jag var.

Efter intaget kaffe med tillbehör avtroppade gästerna,
och sedan jag på det artigaste blivit undervisad i hela
våningens och husets inrättning, likasom jag varit en
spekulant därpå, proponerade värden en liten tur i vagn.
Vi stego alltså upp, jag, han och flickorna, och jag kan ej
beskriva alla de komplimanger, det krus, vägran och de
övertalningar, varigenom jag slutligen fick hedersplatsen.

Man satt i de mjuka dynorna och rullade bekvämt åstad



för att hämta sig en smula efter den radikala enleveringen
ur ångbåten och den myckna maten. Vi togo genast kosan
åt de yttre delarna av staden, där husen lågo inbäddade i
trädgårdar och där gatan så småningom övergick till
landsväg bland härliga parker och magnifika lövpartier.
Alla de förnämsta handlandena och penningmänniskorna
bo här i sina ståtliga villor, där arkitekturen var särdeles
utbildad och smaken för blommor och prydlighet tycktes
allmän. Järnstaketer av alla möjliga vackra former,
utgångna från Kockums stora gjuteri, omgåvo de särskilda
trädgårdarna. Själva gjuteriet med tillhörande bostäder
besågo vi på närmare håll, ävensom den tillhörande stora
trädgården, där allt smakfullt av säten, kiosker, byster
och tempel var av järn. Kyrkogården, här liksom på
många andra ställen i Sverige en favoritpromenadplats,
var dock över allt vad jag sett i den vägen. Här syntes
redan, att man befann sig i ett sydligare klimat, ty
murgrönan bildade hela bersåer, valnötsträd och andra söderns
alster prydde gravarna och bildade en tavla av sällsynt
grönska.

Efter en rundtur genom en omgivning, som endast kan
liknas vid Djurgårdens, och där man hade det behaget att
stundom mellan lövmassorna se framskymta stycken av
de stora, bördiga slätterna kring Malmö, alldeles
översållade av stora byar, anlände vi till ett territorium av stor
pomp och ståt, med en mängd schweiziska och andra
byggnader. Det var Bellevue, Malmös Tivoli. Här fick vagnen
med flickorna försvinna, och vi klevo in i trädgården, där


Litografi.
Magnus Hollertz

allt var gjort för att tillfredsställa en vördad allmänhets
anspråk. Där svängde sig några tjocka ”släbbobönner”
eller som de här själva kalla sig ”lantbrukare” i en
karusell. Där fanns en dansbana, kägelbanor, en apa och
åtskilliga fåglar i stora burar, en trädgårdssal med inskrift:
”Table d’hôte”, samt en stor värdshusvåning. Vi drucko
champagne och selters, och superade rätt gott, varefter
jag och den älskvärde gubben Bellander vandrade hemåt
under en lånt paraply, ty himlen, lik en flicka, som hela
dagen lett, hade i en hast tagit till lipen.

Följande dag var en söndag. Familjen ville ej försumma
gudstjänsten, och jag proponerades att följa med, vilket
jag för ovanlighetens skull (111) antog. Sankt Petri kyrka
i Malmö är ett av Sveriges ryktbaraste, största och
märkvärdigaste tempel. Av vacker gotisk stil, såväl inom som
utom, var den en av de skönaste, jag sett. Predikantens
namn har jag glömt, men vare sig att min andakt höjdes
av templets storhet eller av de vackra flickornas exempel
—]jag var uppmärksam, och predikan var ypperlig.

Jag skulle ofta gå i kyrkan i Stockholm, om jag kunde
få höra någonting sådant. Vid utgången begapades mycket
den okände tullmannen, som i så enkel uniform fick hålla
flickorna Bellander under armen. Det är möjligt, att en
och annan av det täcka könet tog mustascherna,
guldbyxorna och värjan för en militärs, men där var en mängd
husarofficerare, och de läto ej bedraga sig. Jag såg
emellertid militärisk ut, som baronen hade den godheten att säga.

Efter gudstjänstens slut gjorde folket som i Stockholm:



de promenerade i det gröna och vi med. Malmö har i den
vägen stora resurser, ty allt som fordom hetat gravar,
vallar och bastioner, är nu alléer, terrasser och
planteringar. Därpå följde åter en lukullisk middag, och under
den därpå följande siestan anlände baron Gyllenhaal,
åtföljd av distriktschefen kapten Nisbeth. Eftermiddagen
tillbragtes under angenämt snack och efter supén
packades, för att allt nästa morgon skulle vara klart till
fortsättning av inspektionsresan, ett ändamål som jag nästan
glömt, ty jag hade mest för princip att söka roa mig, och
jag tror, att jag fortsatte därmed under hela tiden.

Klockan fyra på måndagsmorgonen stod vagnen färdig
och väntade oss. Jag får lov att i en hast beskriva denna
vagn. Den var av ett eget slag, hälften droska, hälften
jaktvagn, med tvenne lika breda säten, varav det eftersta
hade sufflett. Den var liten, låg och lätt, men ytterst
bekväm, hade lådor, lyktor och var lackerad i mörkgrönt
med guldornamenter, så att den i förening med det
utmärkt lätta men starka järnsmidet var ett litet
mästerstycke, som tilldrog sig allmän uppmärksamhet.

Baronen hade för ett par år sedan köpt den i Breslau
till ett orimligt högt pris och begagnar den nu alltid på
sina resor, ehuru den är alldeles för vacker. Vi färdades
genom de bördigaste slätter, avbrutna av kullar och
parker, och fick sanna den sägen, att västra Skåne är bland
de skönaste slättland, man kan se. Här och där gjordes
halt vid bestämda stationer, där
kustbevakningsfördelningarna var samlade, för mönstring. Vimlet av åkande



och ridande, som på de skånska vägarna alltid är stort.
tilltog alltmer, och man sade oss, att det var marknad i

LANDSKRONA

dit vi på middagen anlände. Trängseln bland
människor och kreatur var så stor, att det ej var möjligt att
få någon allmän överblick av staden, förrän vi kom fram
åt sjösidan, där tullhuset, Mattsson och Brauns stora
sockerbruk, fästningen och havet väckte vår uppmärksamhet.
Stadens beskrivning: se geografinl — Mig föreföll den
trevlig nog, särdeles därför, att där var liv och sjöfart. Vi
mönstrade som vanligt båtar och tullmän och efter en
timmas uppehåll fortsatte vi vår Eriksgata.
Kustbevakningen var genom förutskickade budkavlar
sammandragen till vissa stationer, där de mönstrades. Vid Råå
fiskeläge, ett par mil söder om Hälsingborg, hade vi en
förtjusande utsikt. Vägen fortgick nära utmed den
långsluttande stranden. Emellan en stor öppning i lövskogen
framskymtade det stora fiskeläget, en verklig köping,
med sina av nät omspunna hus, sina hundradetals båtar
uppdragna på stranden och sina större farkoster förtöjda
vid stolpar ute i sjön. Inga berg, klippor eller uddar
stängde utsikten, utan havet låg därutanför i fri och lugn
omätlighet, glänsande i solskenet. Framför köpingen stod
på en gräsplan uppställd en kavalleriavdelning, vilken vi
nalkades. Det var en trupp kustvakter till häst under be-



fäl av kustchefen Schultz, en gammal martial och f. d.
löjtnant. Så snart baronen och jag stigit ur vagnen,
hoppade han av hästen och nalkades till fots med fälld
sabel. Han var ett av de lustigaste originaler, jag sett, på
en gång kraftfull och komisk. Mager som don Quixote,
med långa, nedhängande, albanesiska mustascher, och ben,
tillbakasträckta i förfärliga bågar, marscherade han
framåt, gjorde ställningssteg, skyldrade och utropade med
hjälteröst: ”Välkommen, herr baron och general!”

Vi följde honom till truppen, han satt upp och
kommenderade nu med en stämma, som kunnat överrösta
själva Achilles: ”Giv akt! Skyldra gevär!” Folket fick nu
komma fram, en i sänder, granskades till kläder och
hästar — och de satt som tända ljus. Då martialen
uppropade namnen efter rullan, lät det som en livdömds
kallande till stupstocken, och på varje fråga, som baronen
gjorde, svarade han alltid med samma dundrande stämma:
”Ja, herr baron och general!” eller ”Nej, herr baron och
general!” Hans hållning var så energisk och hans ögon
stirrade så ur sina hålor, att jag måste vända mig bort,
men då mötte mig Freijmans, betjäntens, blick, vilken mot
vanan tillät sig att draga på munnen, och detta hans
leende var så lustigt, att jag måste stoppa hela
pappersrullen i mun för att hejda min skrattlust. Emellertid fick
jag en annan känsla för bärsärken, då baronen, efter att
med missnöjda blickar hava mönstrat en gammal buss,
utlät sig: ”Löjtnant Schultz! Det här är en ruskig figur,
hans häst är mager och har spatt, han själv är förfallen,



ser supig ut och vanvårdar uniformen. Hans rock är ju
gulgrå och ej blå”

”Herr baron och general!” svarade martialen-anföraren,
”Han är en av de bästa jag äger. Han är fattig, har många
barn, smakar intet spirituöst, men han patrullerar flitigast
av alla, natt och dag, och han ger sin häst dubbelt mer än
hustru och barn!” Baronen vinkade kustchefen avsides,
gav 2; riksdaler åt den gamle grånade bussen, och
därefter vände vi åter till vårt åkdon, sedan anföraren till
slut med tordönsröst ropat: ”Leve herr baronen och
generalen! Hurra, hurra, hurra”

Om jag haft en betald guide de voyageur, hade jag
aldrig bättre kunnat få reda på orter och ställen, än
genom baron Gyllenhaal. Han kände varje kyrka, varje
by, varje stuga. Vid den romantiska egendomen
Engeltofta, där baronen residerat en tid, uppehöllo vi oss en
stund och anlände omkring klockan 4 e. m. till
HÄLSINGBORG

Liten och täck stad, bestående av för det mesta
vitrappade stenhus i motsats mot de andra skånska städernas
brokiga korsvirkeshus och fri från denna mängd av bodar
och uthus, som vanpryda småstäder i allmänhet. Tullför
valtaren Fåhreus var borta i Tyskland med familj för att
bada, varför kontrollören, välborne herr Hård av
Segerstad, emottog oss. Han var en utmärkt städad och
gentlemanlik karl och hade ett utmärkt kaffe med thy åt-

* Hälsingborg. Litografi av A. Nay i Sverige framstäldt i taflor.

[7s]
Magnus Hollertz

följande havanesare. Vi skulle vila blott en stund, varför
baronen gick in i ett rum för att tänka och befallde mig
att lägga mig och tänka en timme i ett annat. För att
skydda mig för avbrott (jag kunde ej sova i vagnen
såsom han) låste han igen min dörr och tog själv ur nyckeln,
men jag spatserade genast därpå ut genom fönstret och
såg mig om i staden. Jag träffade Orvar Odd (jag känner
alla) samt en ung student Borg, som nu biträder Orvar
Odd i Öresundsposten. Efter timmens förlopp klev jag
in genom mitt fönster och förklarade för min chef, när
han kom, att jag sovit rätt gott.

Vi stego åter i men gjorde en liten krok för att hälsa på
en grevinna Bark, som äger en nyanlagd villa på höjderna
bredvid staden. Vägen gick uppför i slingrande zigsag
och var utgrävd ur lager av skiffer, vars väggar voro lika
reguliera, som om de varit av tegelsten, i lager över
varandra. Då vi uppkommit på höjden och baronen gått in
i villans nyanlagda trädgård, vände jag mig åt sjön och
stod bokstavligen fastväxt av undran och hänförelse.
Sundet låg framför mig och rakt mittöver Kroneborgs
fästning och Helsingörs stad, så nära, att jag med
lorgnettens hjälp kunde urskilja varje hus. På båda sidor om
staden och fästningen avlägsnade sig det danska landet
och försvann slutligen på högra och vänstra horisonten
i avlägsna, blånande uddar. Luften var klar, solen långt
bort på västra horisonten och vinden svag. Hela Sundet
till och med över åt svenska sidan var fullt av ankrade
eller till ankars gående seglare, och på båda sidor, både åt



Östersjö- och Kattegattsidan, syntes en oräknelig mängd
större och mindre segel, alla stävande åt öster, ty vinden
var västlig, och de, som ämnade sig utåt Nordsjön, lågo
ankrade i Sundet. På själva Helsingörs redd var det värst.
Skogen av master var där nästan otrolig, och mittibland
dem höjde sig de vita topparna av den danska
vaktfregatten, som tillser, att ingen smugglar sig undan. Du
kan tänka dig min fröjd, jag som så mycket älskar sjön
och fartyg. Sedan fru grevinnan Bark, en ung och till och
med söt ”människa”, låtit kalla mig in och bjudit på
lemonad, lånade hon mig en kikare, och jag kunde nu
urskilja folket på fartygens däck och flaggorna på
gafflarna. Där vimlade av preussare, norrmän, engelsmän,
holländare och danskar, interfolierade här och där av
det kära gulblåa korset. Baronen drog mig slutligen
därifrån, vi togo ”afsted” och anlände sent på aftonen till
Ängelbolm.

Mönstring och kvällsvard undanstökades, varefter jag
med en cigarr i mun gick ut att taga denna stolta stad i
skärskådande. Den består av nästan en enda stor gata,
med små gränder på sidorna. En skvadron av
Kronprinsens husarer är här förlagd. En eller annan usel gesäll eller
pojke smög sig utåt husen, men matadorer till husarer
vandrade mittpå gatan med sporrar klingande och sabel
släpande, och kvinnfolken tycktes sätta mycket värde på
dem. Under min promenad upphanns jag av
tullinspektoren, som kom ifrån baronen. Jag kände till honom från
Stockholm. Han nämner sig Nellson, var först mässings-

6 Hollertz 

duksfabrikör i Stockholm, cederade och blev genom någon
inflytelserik person utnämnd till tullinspektor vid
Norrtull, men procentade argt, bedrev fuffens, rönte allas vår
chefs ovilja och blev transporterad till Ängelholm.
Kustchefen på stället, Sjöberg, en listig och förslagen man, blev
honom snart en nagel i ögat, och de hatade varandra
ömsesidigt. Denne Nellson kom nu och började beskriva den
gemene Sjöbergs tillställningar: Han begagnade för egna
körslor hästar, som han tagit av smugglare, han nyttjade
sina kustvakter till tegelkörning och lät jaktbåtsmännen
arbeta i sin trädgård och på sina byggen. (Sjöberg hade en
stund förut tagit mig avsides och klagat över hur denne
Nellson vanhedrade tjänsten: ”Han super med sämre
folk”, sade han, ”tar presenter av stadens störste
lurendrejare och ser ej efter sitt folk!”) Det var betänkligt å
ömse sidor. ”Hur kommer det till, herr kungl. sekter”,
sade Nellson, ”att baronen var så kort mot mig i afton.
Han sade ej ett ord mer än: kom till mig i morgon
klockan sju! Förstår kungl. sektern det?”

Jag förstod ingenting, men jag visste, att Nellson var
av tullstyrelsen för ett nyss begånget grovt tjänstefel
dömd till tre månaders suspension från tjänst och lön, och
jag anade, att det var detta, baronen hade att förkunna
honom. Han klappade mig och bjöd på en toddy, vilken
jag avslog. Han yttrade, att sura miner var lagom åt
Sjöberg, att han måste göra uppoffringar av sin förmögenhet
för att kunna existera i Ängelholm, och att han i morgon
ämnade anhålla om befordran till en bättre plats.



Jag gick och spånslog i vår sal följande morgon klockan
sex, då helt tyst dörren öppnades, och herr inspektoren
inträdde, slickad, rakad och i full uniform, men han hade
knappt hunnit räcka fram handen med ett inställsamt
leende, förrän dörren mittemot öppnades och baronen, i
morgonrock, tittade ut, och då han fick se Nellson
yttrade: ”Klockan är sex, herre! Gå er väg och kom igen
klockan sju, som jag befallt er!” Syndaren störtade ut,
och baronen, som var ond, yttrade: ”Jag ville gärna vara
av med den där gynnaren, och när han kommer igen, skall
han få efter förtjänst!” Han kom igen, men denna gången
utan förhoppningar, och då han kom ut, blossade han av
harm och överraskning, kramade min hand i förtvivlan
och svor att ta avsked och hämnas. Men jag tror, att han
är kvar ännu.

ÄÅTERFÄRD

Vi återvände samma morgon, och passerade åter genom
Hälsingborg och Landskrona i flygande fart, tjusades av
den härliga natur, som överallt omgav oss, passerade vid
Löddeköpinge, en stor by inbäddad i rågåkrar, en den
mest klassiska färja, där tvenne åkdon utom vårt samt en
hel boskapshjord och tolv människor på en gång åkte
över, färdades sedermera utefter den långgrunda
stranden, där karlar här och där stodo ute i vattnet, på mer än
en fjärdingsvägs avstånd från stranden och samlade tång



i stora korgar, som flöto bredvid dem. Ja, de stodo så långt
bort, att de föreföllo mig som små pålar ute i havet.

Vid Lomma, en gästgivargård en mil från Malmö,
stannade baronen, förundrad över några nya byggnader,
som han ville bese. Han bad mig först betrakta utsikten:
på ena sidan det lugna, spegelblanka havet med en mot
himlen svävande, klar horisont, på den andra miltals vida,
bördiga slätter, där skördar vaggade, byar blänkte,
hjordar betade och unghästar sprungo i gåsmarsch. På
omkring en mils avstånd bröts horisonten av ett par dunkla,
fyrkantiga föremål, liknande tvenne skorstenar. Det var
tornen på Lunds domkyrka, och man kunde här på detta
avstånd, då vädret var vackert, som allmogen uttrycker
sig, höra ”Lunga hunga gö” (Lunds hundar skälla). De
menade kyrkklockorna.

Vi stego ur och nalkades en stor byggnad, täckt med
halmtak, men stor och lätt, i schweizerstil. Omkring
densamma var en park, åtskilliga lusthus, en gunga m. m.,
och vi hörde, att gästgivaren anlagt det såsom ett Tivoli,
emedan om söndagarna Lundaborna brukade komma hit
högtals, i vurstar och hövagnar, för att dansa med
malmöflickor och dricka bier. Vi stego in i det stora huset. Där
var både källare och schweizeri, där fanns både matsedel
och vinlista mittpå vardagen. Baronen såg, att där stod
”rödgröt”, som han beundrar, och vi togo oss ett mål
därav. Jag hade aldrig smakat dylikt och fann det rätt gott.
Vi togo dazu seltersvatten och vin samt cigarrer för
avgångens skull, och voro mycket belåtna.



Vi hade annars på denna färd ofta tillfälle att beskåda
de skånska släbboböndernas berömda sätt att äta. Vid
åkerrenen stå oxarna och idissla. Ett stycke ifrån dem står
drängen med sin korta tröja, sina långbyxor och sin höga
ullhatt. Han har i den ena handen en ”ofantlig”, tre tum
tjock bulle eller kaka med smör på och i den andra ett
”ofantligt” stycke fläsk eller ost. Långsamt höjes den ena
handen, han gapar över bullen, likt valfisken över Jonam,
biter av ett halvt skålpund och böjer sedan fläsket, varav
han slukar åtta kvadrattum. Under tiden är hans blick
riktad rätt framåt utan att se på någonting. Han är lugn
som en sfinx och bevärdigar oss ej med en blick, då vi
fara förbi. Sedan han skeppat i sig denna massa av bröd
och fläsk, tar han fram ur fickan ett jättelikt stycke
pannkaka och förtär det lika makligt. Ni tror nu, att han
återgår till plogen? Nej, han står kvar, lika orörlig,
liksom även han ville idissla, och oxarnas blaserade min kan
ej vara mera blaserad än hans. Vi se oss om efter tio
minuter, och han står kvar lika rak, vi lämna honom en kvart,
och ännu står han där med blicken riktad inåt, troligen
på maten, och medvetslöst följande förra delen av den
gamla romerska regeln: ”Post coenam stabis, aut passus
mille meabis”, aj, aj — efter måltiden skall du stå, eller
gå tusen steg! Han har kanske också hört, vad den ”salige
och mycket berömde” doktor Vedal säger: ”det är ganska
skadeligt att gå mycket, sedan man ätit”, ty denna högt
erfarne doktor har hållit före, att alla krafter böra till
matens smältning användas.



Det hade mulnat mot aftonen, och då vi klockan sex på
eftermiddagen återkommo till Malmö, regnade det jämnt,
och som tillika den s. k. oxmarknaden pågick, var staden
full av smuts och trask. Jag hade under vägen setat på
åtsidan, och då vi kommo närmare Malmö, blev trängseln på
vägarna nästan obeskrivlig. Vi måste bana oss väg genom
hela karavaner av ox- och kodrivande allmoge. Efter
kärror fulla av folk voro fastbundna tio till tolv nöt,
ryttare förde i släptåg hela drifter av hästar, och jag hade
mer än en gång varit hotad av tjurars sidorörelser eller
hästars i luften kastade bakhovar.

Som vi följande dagen ämnade resa till sjöss, togo vi nu
ej in hos Bellanders utan på Ficks hotell, beläget närmare
ångfartygsplatsen. Hotellet var en stor träbyggnad vid
ett av alléer omgivet torg och inrättat i många delar på
europeiskt sätt. Jag skrev några brev, packade in i
nattsäck och väska det oundgängligaste för att lämna det
större bagaget kvar i Malmö, och låg sedan och såg på,
huru husaren, som gick på post utanför kommendantens
bredvid belägna boning, roade sig med att göra utfall i
luften med sin långa, stora sabel eller slå omkring med den
bland gatstenarna, så att gnistorna flögo om hjältens ben.

Följande dagen, den 14 juli, gav tullförvaltaren
Bellander en avskedsmiddag för baronen, mera lysande än de
föregående och där våra skålar pompöst dracks, under det
att jag för min del i tysthet uttryckte min tacksamhet för
denna älskvärda familj, vars umgänge var lika
tilldragande som deras gästfrihet var ymnig.



Då klockan slog fem e. m. skakade vi händer med
en och var, och ögonblicket därefter gled ångfartyget
”Malmö” ut ur hamnen, för att bära oss över Östersjöns
vida yta till Tysklands efterlängtade mark. Du kan tro
(och det var förlåtligt), att jag kände mitt hjärta klappa
av nöje och frihet, ty vi voro nu ej mer ex officio, vi hade
civila dräkter och endast nöjet var ändamålet med vår
färd. En tullskonert, tillhörig jaktuppsyningsman
Dellgren, tacklad på amerikansk klipperfashion, följde oss ut
i sjön för att pröva sin välsegling, den låg hela dagen i full
höjd med ångfartyget och först mot natten, då Möens fyr
började skimra i fjärran, vände den och lämnade oss under
salut. Dess skott glänste som små stjärnor i kvällsdimman
och utgjorde den sista avskedshälsningen från svenska

bröder.
ÄÅÄNGBÄTEN MALM Ö”

Ångfartyget ”Malmö” är en tämligen stor båt, rustad
för färder över havet. Dess kapten, Mattsson, berömmes
för sin skicklighet och är en trevlig, fast nykter
sällskapskarl. Han har börjat sin bana såsom en skånsk fiskarpojke,
praktiserat sig upp från simpel sjöman, men konverserar
nu ledigt på både tyska och engelska. Restauratören
ombord samt hela hans personal äro tyskar, och
matordningen är tysk eller engelsk, allt efter behag. Våra
medpassagerare är en väldig skara och lite mer blandad än
följet från Stockholm på ”Scandia”.



Där voro åtskilliga, vilkas namn och karaktär jag ej
påminner mig, andra åter, med vilka jag kom i beröring och
det slags förtrolighet, en ångbåtsfärd skänker, d. v. s. ej
en lustresa på kanaler och småsjöar, där var och en
vandrar lugn och likgiltig som i sitt kabinett, utan en
resa över havet bland gungande sjöar utan åsyn av land,
där alla sammansluta sig och känna att man bildar en
liten värld för sig. Mr Falham, amerikansk chargé
d’affaires i Belgien, återvände från en tur genom
Skandinavien, talade på alla språk och med vem som helst.
Konsul Herlofsen, en ung norrman, bosatt i Havre de
Gråce, hade under besöket i sitt hemland mist sin unga
fru och samtalade med en melankolisk vänlighet, som
kontrasterade mot andra norrmäns stolta
tillbakadraganhet. En ung löjtnant Croneborg gjorde toilett flera gånger
under resan, ansade ömt sina blivande mustascher och
iakttog ett aristokratiskt allvar i sitt sätt. En ung
handlande, Holmström från Malmö, hade en utsökt toilett, lät
förstå att han varit mycket i Stockholm, intresserade sig
mest för stockholmare ombord och bjöd var och en på
punsch, som ville berätta stockholmsanekdoter. En
göteborgsfamilj, grosshandlaren Edvard Magnus med fru och
dotter, väckte uppseende genom det ofantliga bagage, de
medförde. Det var ingen ända på koffertar, kappsäckar
och hattaskar. Gubben själv, en fryntlig, frodig och
uppstädad fysionomi, som påminde om hans judiska
extraktion (hans far blev kristen), var enkel, språksam och
rättfram, ehuru då och då en passant framkastande några



Göthilda Magnus, g. Fürstenberg.
Målningar av G. Saloman. Privat ägo. Göteborg.
Magnus Hollertz

vinkar om sin kolossala förmögenhet, sina fabriker och
skepp. Gumman var likaså fryntlig och utan all
högdragenhet, men uppfylld av oupphörliga omsorger om sin
dotter, den sköna Göthilda om sina 17 år, vilken med ett
bortskämt barns tålamod lät kära mamma svepa in henne
i otaliga schalar och kappor. Den unga Göthilda var en
fulländad dam till klädsel, hållning och figur, vacker och
blomstrande, men med ett ansiktsuttryck, som på ett eget
sätt växlade mellan barnslighet och självmedvetenhet. En
stund konverserade hon med fulländad otvungenhet mitt
i kretsen av omgivande herrar och fruntimmer, en stund
därefter satt hon med fullständigt tanklös min
betraktande vågen och stjärnorna, strax därefter vände hon sig
till någon i närheten och frågade med ett barns enfald
efter den oskyldigaste sak, och innan han hunnit svara,
talade hon redan om något annat. Som min baron
konverserade med hennes pappa om sockertullen, och hennes
mamma för en stund glömde sig i kretsen av en annan
familj, så tog jag mig för att studera några sidor av deras
dotters bok. Vi samspråkade om ett och annat, ömsom var
hon livligt intresserad, ömsom fullkomligt likgiltig.
Händelsen förde talet på någon mera rörande episod, och genast
fick hon sina blå ögon fulla av tårar, strax därpå skrattade
hon och berättade något, som var tusen mil därifrån, och
strax därefter frågade hon, ”vad en fartygseldare kan bli
på gamla dagar”, eller ”hur sjömännen kunde hitta vägen
om natten”, och då jag utvecklade mig häröver, avhörde
hon mig med minen hos ett barn, som hör berättas en



spökhistoria. Därpå vändes hennes tankar till
koffertarna. Hon berättade mig med naiv sorgsenhet, att hon
blott hade med sig aderton klänningar, fast de ämnade sig
till Paris och Italien, bad mig helt okonstlat att hjälpa
henne fälla ut den gröna suffletten på hennes reshatt, och
skyndade därpå till sin mamma för att också be henne slå
ut suffletten, ty det föll dagg. Med få ord: koketteri
förstod hon sig ej på, men hon var egen att se med all sin
blandning av en penningmänniskas lilla
självmedvetenhet, ett sätt att vara, som förvärvas genom att vara bland
folk av god ton, och ändå av en ömsom yr, ömsom vek
och särdeles lättledd barnslighet.

Ett kostligt par fanns där också ombord. Mannen
syntes vara något slags seminarist, kapellpredikant från
landet eller missionär. Han hade lastingsrock,
lastingsbyxor och lastingsväst, allt svart, vit halsduk, svart mössa
och glasögon. Han var visst ute på sin första långresa,
syntes, att döma efter hans tal, väl bevandrad i sin Codex,
Huterus och Apokryferna, men var annars den
enfaldigaste fysionomi, man kunde se. Han frågade om allt
möjligt och svarade sina: ”Jasål Hm, hm!” med
pauserade näsljud och höjde sitt torrgula ansikte för att få
glasögonen i den talandes direktion. Han syntes vara närmare
sina trettio år, och hustrun betydligt äldre. Hon satt
också insvept i svarta plagg och med en nedfälld svart
slöja. Mannen skyndade mellan henne och de övriga

1 Huterus = Leonard Hutter, prof. i Wittenberg, ivrig förkämpe
för den lutherska ortodoxin i mitten av 1;500-talet.



passagerarna, ty så snart han fick veta något, skyndade
han att meddela henne det, och jag hörde, att han
upprepade svaren ordagrant. Vi hade svårt att hålla oss från
skratt över hans tafatta beskäftighet. Han observerade
noga allas göranden och låtanden. Då några herrar togo
upp förfriskningar åt sina fruntimmer, skyndade han
genast ned efter en flaska sodavatten åt sin hustru och
tittade under tiden på sned för att se, huru de andra
serverade sina fruntimmer. Hon vek undan sin stora, tjocka
ridå, då hon skulle dricka, och jag såg en gammal torr,
gulblek guvernantsfysionomi. Då herrarna svepte kappor
och schalar kring sina fruar, observerade han det genast
och skyndade efter en stor, grå kappa, i vilken han svepte
henne, och satte sig sedan, såsom de andra gjorde, ned för
att pyssla om henne. Hon syntes helt ovan vid hans artiga
sätt och tittade sig omkring åt alla håll för att se, vem
som lärde honom.

Vågorna gungade oss, stora men milda, och stundom
visande sitt vitkrusade huvud under ett sakta fräsande,
stundom dragande efter sig en blåröd strimma, som ett
återsken av den slocknande horisonten. Grupperna på
däcket glesnade alltmer, ett kotteri tömde det sista glaset
och samkade sig ned till sömnens regioner, men jag och
några andra stannade uppe för att närmare få beskåda ett
dunkelt sken, som likt ett avlägset kattöga började skymta
fram ur dunklet framför oss. En fyrbåks sken är både
hotande och inbjudande att se i den mörka natten. Det är
liksom om det sade: ”Hitåt skall du gå, men akta dig att



komma för nära!” Det var fyren på Möens klint, och den
närmade sig alltmera på vår styrbords bog, till dess vi
klart kunde se tornet, strålande från en ofantlig höjd,
och Möens höga, nästan lodrätt ned i havet stupande
kritklippor. Vi passerade förbi på ett gott avstånd,
förbiseglade under det att jag sov Falsters och Fehmerns kuster,
och hade, då jag vaknade och i kilande hast klädde mig,
framför oss Tysklands halvhöga, grönskimrande kust.
Det var dager, och runtomkring oss vilade seglare,
liggande bi med lotsflaggor på toppen. En bred vik buktade
sig framför oss, vi beträdde den och voro i en hast inne på
Travemündes redd.

TRAVEMÜNDE

Gustaf Adolf knäböjde på Tysklands strand och Scipio
stupade på näsan och kysste Afrikas jord, men jag, som ej
var någon erövrare, nöjde mig med att stå hänförd och
gapa på dessa rika fält, dessa välskötta trädgårdar, denna
härliga grönska och dessa välansade skogsparker, som
visade, att man ej mer var i Sverige. Travemünde med
dess köping fick ej uppehålla oss. Vi plaskade vidare,
lämnande bakom oss ett par stora ankrade ryska ångskepp,
vid namn ”Naslednik” och ”Alexandra”, som gå
häremellan och Petersburg, samt åtskilliga andra fartyg,
varibland ett halvt tjog buro svensk flagg.



Traveflodens stränder buro prägel av välstånd,
bördighet och liv. Täcka villor, stora länderier, rykande
industrianläggningar, storartade odlings- och muddringsanstalter
omväxlade hela vägen. På flera ställen voroändlösa
förpålningar gjorda utmed flodstränderna, ångmaskiner
upphämtade muddern, och sedan de fyllt sina skottkärror,
sprungo på en gång i rad 40 à 50 arbetare med sina bördor,
urlassande dem inom pålverket, och bredvid dem sprang
en lika lång rad utföre för att upphämta mera. Alla voro
särdeles snyggt klädda och hade ett lätt, hyfsat utseende.
På sådant sätt är Traven numera upprensad, så att stora
fartyg gå ända upp till staden. Vi varsnade snart framför
oss ”Gauthiods” och ”Lennart Torstenssons” välbekanta
skrov, ibland en hop andra, vi lade intill kajen och var i
LÜBECK

För att nu riktigt ge lokalfärg åt mina skildringar borde
min penna antaga en utländsk anstrykning, men jag har
ej någon sådan blandning till hands, utan får du nöja dig
med vad min svenska penna kan bestå. De delar av
världen, med vilka jag nu kom i beröring, må du se beskrivas
efter vad jag såg av dem. Den storartade utredningen av
forntida storhet och nuvarande utseende, makt och
sedvanor lämna vi åt större förmågor.

* Lübecks rådhus. Teckning av C. J. Billmark. Nationalmuseum.



Litet mindre buller och litet mera ordning än vid
Riddarholmen härskade på den plats, där vårt fartyg lade
till. Långa rader av små enspända täckvagnar, s. k.
Droschken, stodo uppställda vid kajen. En flock
hotellgarçoner och en flock bärare visade sig. De senare, kallade
”Träger”, buro en egendomlig stämpel, som vad ansiktet
beträffar återfanns nästan överallt i Lübeck. De voro, så
eget det låter, nästan alla lika gubben Kröger i världen,
eller om du lättare minns det, hans dotter Marie. Samma
långa ansikten, långa näsor, hakor och utskjutande
underläppar. Det var något gammaldags i dessa fysionomier,
som mycket överensstämde med hela stadens
medeltidsaktiga utseende. Dessa Träger hade alla mörka yllekläder,
bestående av en kort jacka med en tät rad blanka knappar,
knäbyxor, blå strumpor, stövletter och på huvudet en
hög, något toppig, välborstad felbhatt. De bära ej, utan
draga alla saker på små, nätt målade handkärror. Några
städade ”utliggare” kommo ombord. Baron Gyllenhaal
frågade efter sitt vanliga hotell, och utan att bekymra oss om
våra saker sutto vi snart i en Droschke samt rullade åstad
uppför en mängd gator, till dess vi slutligen kommo in på
en stor, bred perspektiv, slät som ett golv och belagd med
träkubbar. Vi stego ur och inträdde i vestibulen till ett
magnifikt hotell, där jag till min förundran såg våra
effekter stå före oss. Icke ett ord om betalning och
drickspengar åt snåla bärare! Allt uppgjordes av värden. Vi be-

Lübeck.
Akvarell av F. W. Scholander. Nationalmuseum.



funno oss på Hôtel du Nord, det största och bästa i Lübeck,
tillhörigt en holländare, som i vit halsduk välkomnade oss.
Vi fingo välja rum, spisade en tysk frukost, och som
klockan blott var tio förmiddagen och baronen hade
konsuln m. fl. att besöka, så erhöll jag en vägvisare
(kallas ”Begleiter”), och gav mig ut på flanering i staden.
Mitt första göra var att söka upp en växlare för att få
gångbart mynt. Jag leddes till herr Hudoffsky, densamme
som i Sverige prackar ut tyska lotterisedlar, och erhöll där
mot mina svenska sedlar preussiska Thaler, silvermynt på
2 Rdr 36 sk. Rgs., som gå och gälla i hela Nordtyskland.
De kostade mig ungefär 12 sk. stycket i provision! —
d. v. s. för varje 3 Rdr fick jag 2: 36.

Vi skulle nu se stadens märkvärdigheter. Först och
främst tog jag i betraktande, att alla husen stodo med
gaveln åt gatan, varpå jag var beredd. Vidare lade jag
märke till det gammalmodiga i både byggnadsformer och
dräkter samt fysionomier, vilka senare alla voro av dentyp
jag beskrivit. Gatorna voro mångenstädes sluttande, med
en stenläggning som var hel men syntes sekelgammal,
utom på Neue Strasse där vårt hotell låg, som hade
träbeläggning och mycket breda trottoarer. Befolkningen
var synnerligen snyggt men eget klädd. Arbetsklassens
karlar ungefär lika med die Träger, kvinnfolken med
hattar, spräckliga och till fason lika med Stockholms
roddarmadamers. Sådan hatt hade även varje piga. Barnen
voro särdeles pittoreskt och brokigt klädda. Vi gingo över
salutorg, fulla av oerhörda kvantiteter grönsaker, fisk och



Domkyrkan i Lübeck.
Teckning av G. W. Palm. Nationalmuseum.

mat, men där hela sceneriet var så gammaldags, att jag
endast saknade baretter, ringkragar och stålvärjor. Vi
inträdde i domkyrkan, en stor, äkta gotisk gammal
byggnad, och uppvaktades genast av fogden, som höll oss i
karantän, till dess flera besökare hade infunnit sig.

Koret innehöll en mängd märkvärdiga skilderier med
latinska och tyska inskriptioner. Bland massan av nyfikna,
som samlat sig där, märkte jag våra bägge medresande
från sjön, lastingsmissionären och hans svartbeslöjade
hustru. Han uttydde för henne latinet men redde sig slätt

7† Hollertz 

med tyskan, och då han ville förfråga sig hos de
omkringstående, förstod honom ingen. Han hörde, att jag
stundom talade svenska med några av medpassagerarna, som
infunnit sig, och närmade sig med sin hustru för att höra
våra uttydningar, vilka han åter ordagrant upprepade för
den kära hälften, som om hon varit döv. Och vid allting
gjorde han stora gester av bestörtning eller förvåning,
vilket han även tycktes vilja inprägla hos sin svarta gemål.
Då jag på ett ställe översatte en tysk inskrift, så lydande:
”Gustaf Eriksson Wasa, Riddare av Sverige, anropar
Lübecks stora råd om skydd”, röck han i hennes kappa
och upprepade orden med verklig fasa målad i sitt ansikte.

En röst med finsk brytning yttrade då bakom mig:
”Förlåt, hur sa herrarna att det var?” Jag upprepade
förklaringen och roade mig att fråga, vem han var själv.
Mannen visade mig då 5 à 6 matrosklädda karlar och
svarade, att de voro finska sjömän ombord på ”Ottawa”.
Missionären kilade genast fram och frågade, vad det var.
”Det är finska sjömän ombord på Ottawa”, svarade jag.
Han rusade till sin skatt, högg i henne och ropade: ”Hör
du, sir dul Det där är finska sjömän ombord på Ottawa!”
Blev ej vår missionär proppad under sin utländska resa
och blev han ej tokig av förundran, så var det väl. Jag
återsåg honom i Hamburg, där han stod med ”sitt bättre
jag” framför en butik och troligtvis ej gick därifrån,
förrän han genomforskat etiketterna på alla burkar,
flaskor och askar, som där funnos.

Rådhuset i Lübeck är en högst märkvärdig gammal



koloss av tegel och marmor. En sida därav var helt och
hållet täckt med svart glasyr. Därunder befinna sig de
ryktbara vinkällarna, vilka vi ej kunde underlåta att
besöka. Jag bjöd min Begleiter på ett glas portvin, vilket var
så utmärkt, att vi måste ha ett glas till. Jag hörde svenska
talas där nere, vilket jag ej fann underligt, i betraktande
av vad som där bestods. Källrarna äro ofantliga
gråstensvalv med en mängd sidosalar och rum, alla försedda med
lädertapeter och oljemålningar. Över ingångarna stod med
gamla, gyllene bokstäver: ”Stora rådets sal”,
”Yllevävarnas gille”, ”Varghålan”, ”Tortyren”, ”Smedernas glädje”,
”Hispaniafararnas gille” o. s. v. — Vi drucko i ”Gustaf
Wasas fristad”. I yttre valven funnos vinfat av fabulösa
former och pyramider av buteljer. Där låg bland annat
ett lager av, som det sades, 40,000 buteljer portvin.
Efter en tur nedåt hamnen och ett besök ombord på
”Gauthiod”, där det redan var en egen njutning att höra
talas och fritt få tala svenska, begåvo vi oss hem. Baronen
och jag intogo vår middag vid hotellets table d’hôte, där
värden själv presiderade, sovo en smula och begåvo oss
klockan halv sex till järnbangården för att fortsätta resan.
AVRESA PÅ JÄRN VÄGEN

Tanken på en resa innebär för livliga sinnen icke blott
nöje, säger Currer Bell, utan en riktig pånyttfödelse. Jag
hade erfarit denna känsla inte blott vid andra tillfällen,
utan ock framför allt under denna resa, som gick åt
alldeles nya håll. Min inneboende egenhet att av allt annat
mest roas av att observera, beskåda och intresseras av allt,
hos både människor och natur, stegrades nu vid varje aln
av framåtskridande. Men min motvilja mot blotta kuliss-

* Bangården för tåg till Berlin i Hamburg. Teckning och stålstick
av J. Gray.



förändringar och mitt begär att sammanhålla mina
iakttagelser till en jämn serie, kom på hårda prov, då vi
anlände till bangården, och jag såg det frustande
lokomotivet med sin svans av vagnar, färdigt att rycka åstad
med oss likt en vild tjur. Vill du åka i ångvagn, skall du
nu få det, om du också gjort det en gång förr och kanske
i intressantare sällskap än din käre broders.

En bangård vill jag beskriva, då vi komma till Hamburg.
Vi gå fram till lokomotivet och se på det. Ur dess ångpipa
brusar och viner ångan på samma sätt som på ett
ångfartyg. Framtill sitta tre konduktörer i mörkblå
uniformer med silver, och den mellersta förer styret. Bakpå,
inom ett runt galleri, står maskinisten och ett par eldare.
Vagnarna äro fastgjorda, och vi gå nu förbi deras långa
rad. Alla äro grönlackerade med guldornamenter. De äro
dubbelt så breda som långa. Främst komma ungefär tjugu
vagnar, på vilkas dörrar står ”1 Class”. De äro de dyraste,
innehålla vardera ett nästan fullständigt möblerat rum
med soffor, speglar m. m. och upptagas nästan aldrig av
annat än resande furstar eller — svenskar, som någon
gång ge sig air av förnämhet och ej bry sig om depensen
för en gång. Därnäst komma andra klassens vagnar, som
mest upptagas av bättre folk. På varannan av dem står
”Rauchcupé”, d. v. s. man får röka där. Vidare komma
tredje klassens vagnar, vars säten ej äro stoppade, men i
vilka en hel hop gott folk ogenerat åker, ty på ens utgifter
utomlands, åtminstone på vägarna, göres ej det minsta
avseende, och tonen hos arbetsklassen, som mest bebor



tredje klassens vagnar, är i förening med folkets ytterliga
snygghet den mest artiga och belevade. Härefter se vi en
mängd vagnar, dels täckta och innehållande passagerarnas
saker, dels öppna eller halvtäckta och uppfyllda några
med stenkol, andra med ullbalar eller maskinerier, packor
av alla slag, oxar, får och svin. En sådan fil av mer än
sextio vagnar är det, som vi nu gå förbi, och som skall
sättas i rörelse av den eldsprutande tjuren i täten.
Konduktörer, tjänstemän och ”Träger” springa om varandra. En
mängd människor stiger i överallt. Prat, skratt, avsked och
smällar i vagnsdörrarna åstadkommer ett kolossalt sorl.
Min baron åker alltid i andra klassen, och vi välja en
Rauchcupé. Så snart alla intagit sina platser, komma de
uniformerade konduktörerna och igenlåsa våra
vagnsdörrar med nyckel, så att vi äro fullkomligt instängda. Låt
oss nu se, hur vi ha det i andra klassen.

Vagnen, eller rättare rummet, är rymligt och beräknat
för åtta personer. Fyra soffor, två i bredd och två visavi,
äro klädda med gulgrått kläde, på resårer, med svängda
gavlar, så att var och en av de två i soffan har sitt runda
hörn att vila i. De äro så höga, att huvudet bekvämt vilar
mot den mjuka karmen. Under sofforna finnes rum
för nattsäckar och hattfodral. För resväskorna finnas
mässingskrokar på väggen. Golvet är betäckt med en
tjock, mjuk matta. Från väggen nedhänga på breda,
elastiska band och undanstoppade bakom sofforna dels
kuddar att placera bakom huvud, rygg eller axlar, dels
beklädda, luftfyllda öglor, genom vilka man träder ar-



marna, om man vill vila ännu bekvämare. Dörrfönsterna
kunna dragas upp och ned efter behag, och bredvid dem
sitta cigarrkoppar för askan. Vårt hus är fullt. Utom oss
sitta där sex tyska herrar, alla rökande och snart även
politiserande, det kan man vänta. Vi bilda en värld för
oss, och så snart dörrarna äro låsta, veta vi ej av hela den
övriga massan, som medföljer tåget.

Emellertid höres klingandet av en väldig klocka,
därefter ett långt och skarpt vinande (ett slags signaler, som
åstadkommas genom en ventil på maskinen, och som även
brukas på ångfartyg. På järnvägarna är det oerhört starkt
och höres minst en halv svensk mil. Därmed signaleras på
allehanda sätt, dels i långa avbrutna ylningar, dels i korta
tag, i drillar o. s. v., liksom högbåtsmannens pipa på ett
örlogsskepp).

Därpå känna vi, hur tåget börjar röra sig. Vagnarna
äro på ungefär ett kvarters avstånd från varandra
sammanlänkade med grova järnlänkar, men för att de ej skola
stöta ihop, mötas mellan varje vagn kautschukklädda
fjädrade pulser, som ständigt skiljas och mötas. Verkan av
igångsättningen kändes i början ganska egen. Genom
ryckningarna i länkarna och sammanstötningen av pulserna
utåt hela linjen kändes först en småskakande rörelse och
en jämn sång hördes av tara-tara-tara, vilken småningom
ökades till galopp av tarattata, tarattata, tarattata,
övergick till furioso i 328-delar och slutade med en nästan
omärklig och mjuk knarrning, som, då man blivit van,
efter en stund knappt observerades. Då vi nu titta ut, se

[ror]
Magnus Hollertz

vi, att det går i en hejdundrande fart. Men de som sagt
oss, att kor komma flygande och byar komma i sken — de
ha, med förlov sagt, ljugit. Om vi såsom jag sitta vid
fönstret med ansiktet i öppningen (att sticka ut huvudet
är förbjudet), se vi sträckorna framför oss ganska
tydligt. Vi kunna en smula på förhand se de betande
hjordarna, de snygga byarna, de med alla slags säd uppfyllda
fälten, och då vägen ligger i någon liten krok, hastigt
betrakta de täta vakthusen vid banan med sitt schweiziska
byggnadssätt, sin telegraf på taket, sin lilla inhägnade
blomstertäppa där framför och vaktaren på brotrappan
med handen vid mössan. Men när någonting kommer oss
nära, så ryckes det undan vår åsyn på ett våldsamt sätt,
det är sant.

Banan mellan Lübeck och Hamburg är tredubbel, och
fyra tåg om dagen avgå från vardera stället. Vaktstugorna
stå på täta avstånd från varandra, och med den fart tåget
gör, se de ut nästan som en fortsatt kedja av dylika. De ha
små telegrafer och signalera, om något är i olag. Efter
omkring tio minuters fart voro vi redan långt borta och
stannade fyra minuter vid en station för att lämna och
taga passagerare. Stället heter Grünau, och tätt invid
banan låg ett stort stenhus av smakfull byggnadsform,
där hela nedre våningen upptogs av en enda högvälvd sal,
varest en mängd passagerare syntes vid sina smörgåsar,
tekoppar eller bierglas vänta på tåget. Dörrarna till varje
vagn öppnades, och tjänstemannen yttrade artigt sina
”vier Minuten”. En mängd resanden steg ut och i följd



därav även jag. Några svenskar rekvirerade en liten
konjak, tyskarna togo ett glas bier. Nattsäckar buros in och
buros ut, men allt gick tyst, fort och vant. En observation,
som jag redan flera gånger haft tillfälle att göra, var den
härstädes i så stor kontrast till Sverige rådande aktningen
för äganderätten. Överallt kring de små vakthusen voro
anlagda de allra nättaste bersåer och blomstergårdar,
skyddade allenast av ett halvalnshögt flätverk av rotting
eller vide. I Lübeck voro å ömse sidor om alla portarna på
rådhuset nedsatta i marken kvartershöga lyror av brons,
ämnade för avstrykning av fötterna. De voro så utmärkt
vackra, att de i Sverige skulle varit bortstulna efter en
natt eller kullsparkade av okynniga, och likväl försäkrade
man i Lübeck, att de stått orörda i tvåhundra år. På
framsidan av alla de större stationerna mellan Lübeck och
Hamburg fanns ett stort ur, täckt av en glaskupa och om
natten upplyst av gaslågor, så att man inifrån vagnarna
kunde se, vad tiden led. Och dessa dyrbara ur sutto endast
tre alnar från marken. I Sverige skulle en full karls
knytnäve säkert ha krossat kupan och hans fingrar bortrivit
visare och siffror.

Vi satte snart åter av. Skymningen inträdde snart, vi
passerade över broar, där det dundrade under oss, vi susade
genom viadukter eller hålvägar, där det först hördes,
vilket buller vi gjorde, och två gånger störtade något förbi
oss, hastigt glänsande och med ett dövande rammel. Det
var en träng från motsatt håll. Vid varje ovanligt möte
såsom en bro, hålväg eller ett mötande tåg hördes våra



konduktörers drillar, stötar och tjut med den stora
ångvisselpipan. Sålunda genomforo vi en mängd orter och
köpingar. Varje orts namn stod med jättebokstäver målat
på stationshuset. Klockan var nu åtta, och ehuru mitt i
sommaren var det kolmörkt. Vi rusade över en bro, som
ledde över en bred flod, jag stack, ehuru det var förbjudet,
ut huvudet och såg en mängd höga, ofantliga
järnskorstenar, liknande turkarnas minareter. De tillhörde en
hop manufakturverk i en förstad, ömsom glimmade
ljusmassor, ömsom var det kolmörkt, det syntes att vi voro i
en stor stad, men inte mer, och liksom de atheniensiska
sändebuden, som kommo med förbundna ögon in i Sparta,
så blinda gjorde vi vårt inträde i
HAMBURG

Vi hade tillryggalagt en väg ungefär som halva vägen
mellan Stockholm och Linköping på mindre än tre
timmar! Vi anlände till en stor plan, upplyst av gaslyktor,
som hängde i järnbågar, och genomkorsad härs och tvärs
av järnskenor, likt en spindelväv. Som farten nu var
betydligt saktad, kunde jag se framför oss en mängd
ofantliga, långa byggnader, utgående åt alla sidor liksom solens

* Utsikt över Hamburg från yttre Alster. Teckning och stålstick
av J. Gray.



strålar. I en av dessa byggnader inrullade hela tåget, och
du kan föreställa dig vilket hus, när jag säger dig, att hela
den oändliga räckan av vagnar i en hast stod under tak.
Dörrarna öppnades, befolkningen svärmade ut, uppvisade
vid en lång disk sina märken och folade av med sitt
”gepäck”. Min baron var snart igenkänd av en utskickad från
sitt hotell, vi gåvo honom våra märken, stego i en av de
tusende Droschken och rullade åstad till vår bestämmelse,
som var Hötel d’Angleterre vid Grosse Bleichen-Strasse.
Vi voro snart anvisade våra rum, åto en thésupé, och som
baronen var särdeles munter, tog han mig under armen
för att låta mig se en verkligt stor stad vid gasbelysning.
Jag har ej mycken reda på det första intrycket. Det var,
att vi vandrade genom böljande folkmassor, genom
vidsträckta gator, upplysta såsom vid en festlig illumination,
att vi kringströvade Jungfernstieg, Alsterbassinerna och
en mängd andra platser, men allting var ganska oredigt,
då jag om aftonen kröp till kojs.

Jag uppvaknade tidigt om morgonen och såg mig
omkring. Mitt rum var stort och elegant och hade två fönster
utåt Grosse Bleichen. Jag måste för ro skull beskriva det,
emedan det var i det närmaste likt alla andra på
Hamburgs hoteller. Framför fönstren hängde storblommiga,
ljusgröna gardiner. Där fanns en stor, uppbäddad
imperialsäng och en dito enmans av järn, bägge under
sparlakan. Sängkläderna voro magnifika och olika våra däri,
att madrassen var inknuten i ett stort örngott, vilket var



underlakanet, och täcket även inknutet i örngott, så att
det var vitt både över och under. På det sättet kunna
lakanen ej komma oklara. Emellan fönstren hängde en
magnifik spegel i jakarandaram, under vilken stod en stor
soffa med divanbord, vidare stolar och fåtöljer, allt av
jakaranda och klätt med tageltyg. En emma klädd med
schagg. En chiffonnier av det utsöktaste arbete och
inredning. Ingen yta var slät utan buktad i de grannaste
fasoner, pelare, friser och bildhuggeri, och av de sällsyntaste
träslag, som endast Hamburgs vidsträckta ost- och
västindiska handel kan åstadkomma. Där var mahogny,
jakaranda, ceder, sandel, teak och ebenholtz m. fl. träslag,
som jag ej förstod mig på, och — med få ord — denna
chiffonnier skulle på en exposition hemma hos oss ha väckt
det oerhördaste uppseende. Och sådana voro de flesta
möbler av detta slag, som jag såg. Kommoden — allons!
—]jag måste också tala om den. Den var stor som en liten
fruntimmersbyrå, förfärdigad av något mörkt träslag och
inlagd med pärlemor. När övre locket öppnades, syntes
en hel attiralj av olika slags toilettbehover. I
fördjupningar stodo bredvid varandra tvättfat av ostindiskt
porslin, karaffin med några glas, serveter, koppar av
porslin med tvålar av flera slag, flaskor med parfymer,
tandborstar, nageltänger och saxar. Golvet i rummet var
bonat och av samma färg som i korridoren utanför.
Trösklar brukas ej, utan dörren sluter tätt intill golvet
utan att få skrubba det. Dörrarna äro ej vita eller gula
såsom hos oss utan marmorerade i ek- eller bokfärg och



glänsande av fernissa. Låsen bestå av runda knappar av
ebenholtz eller porslin, och öppna en klinka, som är
inskuren i dörrposten, så att den ej synes. Dörrnycklarna
stoppas bekvämt i västfickan.

Jag hade knappt hunnit se mig omkring, förrän ”der
Hausknecht” (husdrängen) inträdde, klädd i kort blå
jacka och dito byxor som en matros och med tunna skor.
Han tog skodonen och frågade artigt, om han fick ta
några av kläderna. Efter honom inträdde en ytterst fiffig
herre, bugade sig och yttrade: ”Belieben Sie Sich razieren,
mein Herr?” (behagar herrn låta raka sig?). Han var så
väl klädd, att jag nästan flatnade, men tänkte: får gå!
och han verkställde operationen, under det jag satt
upprätt i sängen. På frågan om priset svarade han: ”Wie Sie
belieben!” (hur herrn behagar!) och han fick naturligtvis
fyrdubbelt emot vad han bort få. Sedan han inlagt sin
attiralj i ett nätt etui och stoppat det i bröstfickan,
började han ur de andra fickorna upplocka en hel oändlighet
av flaskor och på det mest förledande sätt prisa
förtjänsterna hos parfymer, oljor, odontiner, tvålar och
essenser.

När jag väl blivit fri från honom och fått på mig
nattrocken (detta ovärderliga plagg, som jag i dag för första
gången sedan avresan från Stockholm fått tid att svepa
in mig i!) inträdde en garçon. De kallas här ”Kellner”,
äro alla klädda i jacka och ha ständigt en ren servett
hängande över armen. Han bar på en bricka en
kaffekanna av silver med tillbehör, små assietter med smör och


Teckning och stålstick av J. Gray.
Magnus Hollertz

ost, två ägg och några runda bröd. Detta allt placerade
han på divanbordet och lade därbredvid morgonens
tidningar, såsom ” Börsen-Halle”, ”Hamburger Nachrichten”
och ”Fremdenblatt” samt en hel hop adresskort från
handlande och hantverkare, ävensom tio eller tolv
programmer för dagens nöjen, för teatrarna, de bägge cirkus,
bal- och konsertsalarna, ävensom ord på franska, tyska
och engelska till de sånger, som skulle avsjungas på balerna
och trädgårdskonserterna. Alla dessa kort och
programmer förnyades varje morgon, ty bruket är det, att alla,
som vilja ha dem framlämnade till de resande, betala
portiern en viss summa om året för denna rättighet.
Detsamma måste barberare, frisörer och kringvandrande
handelsmän underkasta sig, annars släppas de ej in. Alla ha
ackord på förhand och få gå upp i en viss ordning.

Jag hade knappt hunnit smutta på mitt kaffe, förrän
åter en fullkomlig elegant inträdde, lade handen på
hjärtat och i intagande ton yttrade: ”Friseur!” Jag bad
honom vänta, medan jag tvättade mig och överlämnade
sedan åt honom mitt huvud. Han sade sig genast av hårets
liggning och klippning se, att jag var svensk. Han var
fransman av börden och frågade, om jag ville ha en
chevelure nonchalante, modeste eller phantastique. Jag
lät gå för nonchalante, han rörde med fingerspetsarna vid
mina yttersta hårstrån, överflög dem med någon pomada,
rörde vid dem med en kam och försvann med handen
ännu en gång på hjärtat. Jag såg mig i spegeln och
förstod ej, hur han åstadkommit denna förvandling. Det var



något incroyabelt och vräkigt i min yviga turban, som
gjorde mig flat.

I blinken stod en annan herre, som det tycktes av
mosaikkomposition, vid dörren och bad mig betrakta den
underbara värld av sidendukar, knivar, tvålar, kikare
m. m., som han uppvecklade ur en silkesnäsduk. Han fick
gå sina färde, ”ohne Verdienst”.

Klockan var ännu ej mer än sju på morgonen, och jag
beslöt därför att betrakta folklivet en stund. Grosse
Bleichen är en stor, magnifik gata, dubbelt så bred
som Regeringsgatan, belagd liksom hela Hamburgs stad
med flata, fyrkantiga stenar och med trottoarer av
asfalt, ett slags komposition, som blir hård och glatt som
flinta och är mörkbrun till färgen med fina, vita stänk.
Husen mittemot och hela gatan utför äro alla minst så stora
och höga som Nordenfalkska hotellet vid
Brunkebergstorg — men vilken smak i prydnaden, vilken omväxling
i friser, pelare och sirater. Oljemålade från topp till tå, är
vart och ett för sig så storartat, att om jag lämnade en
ritning av vilket som helst, skulle du tro mig ha utsökt något
särdeles vackert slott för att narra dig. Den uppgiften kan
bestyrkas av många hundrade svenskar, som varit i
Hamburg. Visserligen träffas ännu i förstäderna åtskilliga
mindre hus av äldre byggnadsart, men även dessa äro så
fernissade, så pyntade, glada och nätta, att ögat tjusas,
vart man skådar.

Hamburg stiger sent upp, men det är desto
verksammare under dagen och arbetar desto längre. Nu på mor-



gonen voro de första, jag såg, kvinnorna och karlarna från
landet, som komma för att utbjuda och utropa sina
grönsaker och sin frukt. Allt i Hamburg, som handlar på
gatan, skriker och utropar sin vara, och var och en, som
behöver något, väntar vid sin port eller i sitt fönster, till
dess den vara ropas ut, som han önskar. Nu komma de,
dessa bondfolk, kallade vierländare, i sina pittoreska
kostymer. Flickor och kvinnor med låga, breda
huvudbonader, flätade av halm, långa hårpiskor utåt ryggen,
långa, svarta sidenliv, korta kjortlar, blå strumpor och
svarta bottiner. Karlarna ha toppiga hattar, tröjor och
knäbyxor av svart schagg eller sammet och även bottiner.
Alla bära över axlarna ett ok, mörkt betsat och
fyrkantigt samt avsmalnande åt ändarna, där det har en
kvarterslång, blankpolerad mässingsskoning. Från okets ändar
nedgå fina kedjor, och i dem hänga flata korgar, ordnade
till en pyramid, så att de större hänga nederst och de allt
mindre uppåt. Jag ser först en och en, sedan komma de
allt tätare, ropa på sin platta dialekt ”plyppéer” (skall
vara Blaubeere), ”ertbéer” (skall vara Erdbeere) och allt
vad de heta, dessa meloner, ärtskockor, grönsaker,
persikor och druvor, som de odla och sälja. Än hör jag en
kärings fina diskant, än en karls grova, än en flickas friska
stämma. Det börjar bli en sång och ett ropande, som
genljuder och försvinner utåt de stora gatorna. Småningom
börja betjänter i livréer (mest röda frackar), skynda om
varandra med brev och tidningar. Alla handelshus och de
flesta förmögnare personer hålla betjänter i livré. Sedan



Magnus Hollertz

komma alla slags kommissionärer, som bära ett paket eller
några saker i en näsduk. Så börja allt tätare kotterier
skolbarn skynda förbi. Trottoarernas fina yta gör, att nästan
alla människor gå mycket lätt och fort. Dessa skolbarn
voro och blevo min förtjusning i Hamburg. Som allt här
är ställt på kostym, så äro också dessa barn pyntade på det
nättaste. Ingen i vanlig dräkt utan alla i sammetsbyxor
och spetsar eller vita med spetsar, och mamelucker och
damasker och barbenta med sammetsskor och mössor med
tofs och små sötungar med plymer i hatten och alla med
sina blankläders- eller sammetsränsel på ryggen och oftast
med sitt lilla paraply i handen. Man kan se på dessa barn,
huru allmän förmögenheten måste vara. Och vilka
oändliga skaror av barn! — alla i spanska eller italienska
kostymer, både stora och små.

Åkdon av alla möjliga slag äro snart i rörelse och öka
livligheten. Omnibusar med folk inuti, med folk
framtill, baktill och på taket, komma och gå tätt och ofta. En
mängd av dessa bära på sidan kolossala bokstäver, såsom
Basson & C:o (ett stort bolag, vars vagnar gå var tionde
minut från den ena ändan av Hamburg till den andra
och ända ut genom Altona. De uppgavs vara 200 till
antalet). Andra bära inskriften ”Omnibus-Verein” och gå
på korta distanser, alla med fyrspann. Emellan och
omkring dem svärma åt alla håll de så kallade Droschken, små
täckkalescher för en häst. De rymma bekvämt fyra
personer och dragas dock lätt, ty i hela Hamburg finnes ej
spår till backe eller det slags stenläggning, som täcker



våra gator. Kusken på dessa Droschken är alltid en
medelålders karl, klädd i svart bonjour, felbhatt och
fadermördare, och alltid med sin cigarr i mun. I regnväder bär
han omkring sig en ofantligt vid, mörkblå klädeskappa,
som annars ligger behändigt draperad kring kuskbocken.
Att slå hästarna brukas aldrig i Hamburg.
Droschkekusken har en giggpiska, med vilken han gör smällar, som
likna pistolskott, och han kör alltid i lätt trav. Dessa
Droschken vimla i tusental och äro särdeles billiga.

Emellan dessa åkdon framkila ofta ett slags stora, lätta
vagnar, liknande små hus. De äro av trägaller med
korgflätning, röd- eller gulmålade, och ha postiljoner, som rida
på spannhästarna och tuta av alla krafter. På vagnens
sidor stå målade posthorn och inskriften: ”Lüneburgische
Post” eller ”Königl. Hannoversche Post”, ”Thurn und
Taxische Post” o. s. v. Dessa äro de olika tyska
regeringarnas och staternas post- och paketvagnar, som tillföra och
hämta brev och paketer, som till och från Hamburg gå
världen omkring.

Långsammare framtåga små vagnar, fulla av frukter och
blommor, dragna av hundar. De tillhöra så kallade
Altenländerinnen (Altenländskor), bondflickor från
hannoveranska gebietet på andra sidan Elbe. Vagnarna likna ett
liggande skåp, vars dörrar är uppslagna åt sidorna för att
uppbära och rymma desto större kvantiteter buketter och
kransar. Hundarna likna våra spetsar eller långhåriga
rapphönshundar, äro väl dresserade, knoga och dra, och då
ägarinnan vill vika om ett hörn, tar hon ett tag i den ut-

st Hollertz 

skjutande vagnsstången. Då hon vill stanna, säger hon ett
ord, varvid djuren merendels genast lägga sig ned, hur det
faller sig, och ve den, som i hennes frånvaro rör vid
vagnen! Åtgången av blommor är i Hamburg alldeles
oerhörd, ty på varje hotell insättas varje morgon friska
blommor i alla gästrummen, vid table d’hôten finnas
blommor på bordet och ävenså på alla enskildas
middagsbord.

Ett annat slags vagnar äro mjölkvagnarna från
Wilhelmsburg, en stor ö i Elbe. Dessa vagnar äro rödmålade,
ävenså mjölkflaskorna, och dragas av borickor.
Bondflickorna, som åtfölja dem, hava höga schweizerhattar
med spännen och äro liksom altenländskorna totalt skilda
i kostymen från vierländskorna. Vagnar med bränntorv,
hopstampad i fyrkantiga, hårda stycken, och vagnar med
cisterner av friskt vatten blanda sig i mängden — ocb
från alla ropas!

Här och där framtågar långsamt en ofantlig packvagn,
alltid med spann. Vagnen är av jättelik höjd och bredd,
fylld med stenkol, fat, balar, kollin eller packor. Du
minns, kära Ida, den där stora, rödgula bryggarkampen,
som lunkade förbi vårt barndomshem på Björngårdsgatan.
Han var en depraverad representant av dessa så kallade
elefanthästar, som komma från Holstein, och vilka i sitt
hemland äro lika feta, grova och tjocka, som de äro långa
och höga. Fyra sådana för en packvagn kunna uträtta
någonting. Jag ser dem framgå här, alltid behängda med
en mängd stora, flata mässingsringar, som dingla och



klinga kring huvud, hals och länder. De äro ej besvärade
av tömmar, utan formannen går bredvid dem på
trottoaren med en lång chambrière under armen, och då de synas
honom för tröga, fattar han det korta skaftet, utvecklar
en ofantlig rem och ger i luften över sig till en smäll, som
liknar dånet av en våldsamt hopsmälld husport.

Här kommer en bryggarkärra med en elefant framför.
Den är ofantligt lång, går på fyra hjul samt darrar och
sviktar under den oerhörda tyngden av öl och dricka. Jag
räknar tjugufyra halvfat ovanpå och under kärran hänga
i kedjor ytterligare minst tjugufyra halvfat och ankare.

Den för en främling skarpt utpräglade egenheten av
dräkter i Hamburg visar sig hos varje individ i högre eller
mindre grad. Den ofantliga handeln å ena sidan, gatornas
finhet, husens snygghet och den allmänna smaken hos
höga och låga, arbetsförtjänsterna m. m. göra, att man ej
får se en trasig armbåge, en flottig rock eller en suddig
klädsel i hela Hamburg. Någon klass, som lever på tiggeri,
några hamnbusar — ja, någon enda enstaka tiggare syns
ej i Hamburg.

Jungfrurna — ack, kära Ida, förlåt mig! Jungfrurna,
pigorna (Dienstmädchen som de kallas) äro ett tjusande
släkte för sig. Jag diktar inga idealer, ty de äro utropade
av var och en, som sett Hamburg. ”Och thetta med rätta”,
säger kungliga hovrätten. De äro alla nästan lika klädda
med undantag av de från det kvinnliga könet oskiljaktiga
tyckena i färg och småprydnader. Gröna eller bruna,
småblommiga blusklänningar, höga i halsen och långa, men



nästan utan tecken till ärmar, likna de till kostymen
Floras döttrar, sådana antiken avmålade dem. Fyl säger
du — sådant om simpla pigor! Men jag upprepar ännu en
gång don Juans ord till Leporello: ”Vi karlar” — säger
han — ”äro livade för allt skönt i hela den oändliga
naturen. Skulle en enda skönhet vara nog för oss!” — Alltså
dessa Dienstmädchen. De äro barhalsade och bararmade,
hava vita förkläden med ett band om livet och ett en aln
längre ned. Ingen halsduk, ingen schalett på huvudet, men
en liten, liten spetsmössa, som endast betäcker korgen av
det konstrikast flätade håret. Den lilla mössan synes för
övrigt vara största föremålet för deras
uppfinningsförmåga, ty i spetsarnas finhet och bandrosornas façon ligger
kvintessensen. Så utstyrda sväva de bokstavligen över de
fina trottoarerna, koketterande icke litet för de gapande
främlingarna, men vad som var oväntat — man
försäkrade mig, att de ej låta sig tilltalas av varken främling eller
landsman, och att de äro glada men trogna och i botten
allvarliga.

I gathörnen, förnämligast i stadsdelarna med den större
grosshandeln, postera sig snart de s. k. Quartiersleute
(kvartersmän) . De äro för det mesta stora, kraftiga
gestalter, ungefär motsvarande våra vindragare eller
spannmålsmätare, och igenkännas lätt på sina svarta jackor med
ofantligt stora, blanka, vita knappar och sina mörka
läderbyxor. Dessa män hava sina bestämda poster eller
kvarter, därav namnet, och rättigheten till deras indräk-



tiga tjänst eller handräckningar köpes ofta av aspiranter
för ansenliga summor.

Kvartersmännen bilda en slags aristokrati bland menige
man. Annat arbetsfolk och de s. k. ”Everführerknechte”
(båtkarlar på flodbåtarna), förekomma mest i västar av
schagg fram och bak, blåa eller randiga skjortärmar,
schagg- eller engelska byxor och blanka stål- eller
pläterknappar, schaggmössor eller gråa, bredskyggiga hattar.

Se där en kort och matt teckning av det folkliv, jag
såg röra sig på gatan nedanför mitt fönster.

Klockan hade emellertid framskridit till inemot nio på
morgonen, och jag trädde ut i korridoren för att gå ned
till min baron, som för vighetens skull tagit sin bostad i
ett par på nedre botten belägna rum, där han hade lättare
att få uppassning och bekvämare för de många besökande,
han väntade.

Här vore kanske plats att ge dig en idé om hur ett hotell
i Hamburg ser ut. Det är för det första avsett endast och
allenast för resande. Från porten, som leder åt gatan,
inkommer man i en stor och vidsträckt, välvd vestibul, där
strax innanför porten befinns ”portierns” rum, vanligen
fristående och försett med glasväggar på tre sidor, så att
han ser alla, som komma ned för trapporna, och alla, som
komma från gatan. I detta glashus ligga på ett bord alla
brev och tidningar, som anlända till gästerna, och där
hänger en stor tavla med alla rummens nummer och allas
nycklar hängande på sin plats. Överst i vestibulen finnes
en visartavla med alla rummens siffror, och när någon



ringer i sitt rum, pekar visaren på dess nummer, så att
garçonerna se, vem de skola uppvakta. Trapporna synas
fullkomligt fristående i vestibulen. De uppgå från tvenne
sidor till långa korridorer, försedda med staket, som även
synas över varandra ända upp i höjden. Trapporna med
hela sitt tillbehör av pelare och ledstänger, ävensom
korridorernas golv, är av mahogny, jakaranda eller bonad ek,
och för var och en, som upp- eller nedstiger, slinker alltid
en pojke efter och dammar med en duk av efter fotstegen.
I alla korridorer stå toiletter med borstar och kammar, så
att man ännu där kan taga en sista överblick.

Vårt hotell var ej av de största och hade den särskilda
egenheten, att nere i den kyrklika och höga förstugan
fanns, mittemot portierns hus, en slags öppen buffé — en
stor disk, där varje morgon stodo uppdukade alla slags
läckerheter, som kunna reta ögat, gommen och näsan. Där
funnos stora, ångande pastejer, ett stekt vildsvinshuvud,
jättelika korvar av flera slag, en stor, nyrökt ål, en
ugnsstekt stor fisk eller lax, åbäkliga humrar och nyuppbrutna
ostron o. s. v. detta allt mest för deras räkning, som dagen
igenom strömmade igenom vestibulen, för att i hotellets
stora trädgård förfriska sig. Där var nämligen en mängd
lusthus och bord för de besökandes räkning samt även en
stor glaspaviljong, där middag serverades för vem som
helst.

Baron Gyllenhaal hade en mängd besök att emottaga
och göra, och bad mig begagna min frihet till aftonen, då
vi skulle vara tillsammans. Jag begärde intet bättre och



begav mig genast ut till portiern för att få en ledsagare.
Där funnos utom den vanliga betjäningen en hel hop
svartklädda män, som i likhet med våra vaktmästare biträda
vid serveringen, och bland dem valde jag en särdeles
städad ung karl. Han uppgav genast sitt namn: Hildach
(uttalas på det mjuka Hamburgerspråket nästan som
Ilda), och bad att få utgöra min ständige Diener, så länge
jag bodde på hotellet. Därpå förklarade han det vara
nödvändigt, att jag åt frukost, varvid jag hade att välja
mellan stora frukostsalongen en trappa upp, där dukade
små och stora bord erbjödo allt, vad en människa kan
begära, eller en mindre salong på nedre botten. Det senare
antogs, och han bad nu att få servera mig med något
särskilt gott. Han dukade, framsatte kall fågelpastej,
westfalisk skinka, äggomelett och engelsk porter, varefter han
anbefallde en liten Kellner att se om mig, och skyndade
hem för att klä om sig.

Efter någon stund återkom han klädd i ljusa
sommarbyxor, grön bonjour, vit halsduk och väst och grå
felbhatt, en riktig elegant, vilken var lika snygg om ej
snyggare än jag själv.

Hotellvärden, mr Becker, kom nu till mig och frågade
(vilket han sedan varje morgon upprepade): ”Brauchen
Sie was bar?” (Behöver ni klingande mynt?) och som jag
hade föga silver kvar sedan min växling i Lübeck, antogs
tillbudet. Han uppräknade alltså 10 blanka, preussiska
Thaler (omkr. 28 rdr. rgs.) . Som jag sagt upprepades och
antogs detta tillbud varje morgon, och när, enligt en för



den resandes minne särdeles god metod, räkning varje
afton lämnades, stodo även dessa 10 eller 15 Thaler
upptagna. Baron fann det så naturligt, att han efter en flyktig
blick blott bad mig summera räkningen, och jag fann mig
synnerligen belåten med regimen. Min vän Hildach bad
att av egen kassa få bestrida våra utgifter under dagen,
och så gåvo vi oss av.

Mitt första syftemål var att utbyta mina svenska kläder
emot andra efter nyare façon, ty ehuru alldeles färska och
fina, visade de på Hamburgs gator, att herrar Ahlstedt
& Bergdahl i Stockholm voro något efter sin tid. Vi begåvo
oss alltså till ett av de förnämsta skräddarmagasinerna vid
Neuerwall. Butiken omfattade tre stora salar, inredda i
gulbets, och där hängde i glasskåp eller på hängare — jag
säger tusentals rockar av samma snitt, tusentals kavajer,
jackets, byxor o. s. v. Fint klädda herrar uppvaktade utåt
de efter hela salens längd löpande diskarna, sprättar
kråmade sig framför trymåerna och bokförarna sutto avsides
vid sina pulpeter. En herre i vit halsduk underrättade sig
om mitt behov, frågade, om jag ville hava i franskt eller
engelskt snitt, och jag köpte en vacker bonjour av senare
slaget, mörkgredelin och sidenfodrad, för 26 rdr.
riksgälds, vilka erlades i Östgöta, Värmlands och Örebro
privatbanksedlar på 5 och 10 rdr. och sedan genast av en
liten commis evalverades till svenskt specie och därifrån
till Mark Hamburger kurant. Sådan är en skräddarebutik
i Hamburg!



Jungfernstieg i Hamburg. Stålstick av J. Gray efter H. Jessen.

Sedan jag i en annan bod försett mig med en chapeau
méchanique (en äkta parisisk ”Gibres” för 9 rdr.) m. m,
återvände vi hem och riggade om, varefter den verkliga
promenaden började.

Anblicken av Hamburg allt utefter de gator, vi
anträdde, var den ljusaste och gladaste, man kan tänka sig.
Dessa linjeräta rader av stora, präktiga hus, denna
moderna elegans och imponerande skönhet i deras
enskildhet och deras massa, unnar jag var och en att få skåda.
Att beskriva huru vi vandrade, skulle tjäna till ingenting.
Må det vara nog att säga, att vi vände om ett hörn,
passerade över Bleichenbrücke, en stor bro över en av de många



kanalerna, och inkom på Neuer Wall, en av Hamburgs
största och fashionablaste gator, som å ena sidan sträcker
sig ned till Jungfernstieg och å den andra förgrenar sig
i en mängd smärre gator. Här var livet och rörelsen om
möjligt ännu livligare än det, jag skådat om morgonen
från mitt fönster. Butikerna vågar jag knappt beskriva,
emedan varje teckning därav måste bli matt. I allmänhet
gäller som regel, att undervåningen av vartenda hus i
denna stora kommersstad upptages uteslutande av butiker.
Och vilka butiker! En Lejas, en Möllenborgs, en
Lehmanns bodar i Stockholm med deras, som vi tycka, stora
och dyrbara glasfönster skulle på en av de bättre gatorna
i Hamburg ta sig ut som en liten snusbod. Anordningen
av varorna innanför dessa glas trotsar långvariga studier
och torde vara oupphinnelig utom möjligen i Paris. Se på
dessa glasväggar, som du oupphörligen förbivandrar, och
du skall finna det oerhördaste slöseri av articles du luxe,
galanterivaror, siden, kristaller, guld och silver — ja, du
skall finna mer än du haft aning om och mer än du
någonsin kunnat mäta med tanken. Och träd in genom
glasdörrarna, så skall du häpna över de dyrbarheters
massa, du där ser. Ingenting kallas bod eller är i smått,
utan Lager av schalar och dukar, Magasiner av
färdiggjorda pälsvaror, Lager av plastiska konstföremål,
Cigarrmagasiner, som trotsa allt vad Stockholm äger i 200 bodar,
Kronometer- och urlager, Nederlag av mobilier o. s. v.
och däremellan Frisörsalonger, ”Delikatessenhandlungen”,
”Parfumerieladen” o. s. v. i oändlighet och allt i stor skala.



Utsikt över Hamburg och Elbe. Teckning och stålstick av J. Gray.

Vi gå utefter Neuer Wall, sade jag. Trottoarrätten är
här i urgammal hävd, så att alla som vilja åt ett håll,
beträda vänstra trottoaren, och de som vilja åt motsatta,
även sin vänstra, oberäknat dem, som äventyra sig mittpå
gatan bland omnibusar, Droschken, postvagnar, mjölk-
och blomsterkärror. Jag har tagit med mig ett paket från
Stockholm till Axel Malmquist, som är jungman på
skeppet ”Jenny Lind”, vilket nu ligger i Hamburg under
lastning. Vi måste alltså styra kurs mot hamnarna för att
leta upp honom. Jag genomtågar under ett beständigt
stirrande åtskilliga större gator, såsom Rödingsmarkt,



Herrengraben, Hafenthorstrasse m. fl. och är omsider
nere vid kajerna av den jättelika Elben. Här är hamnen
för de stora utlandsfararna. Elbe är här så bred som tre
gånger Stockholms revier, emellan Kastellholmen och
Söder. Kajerna vid denna hamn, ehuru fyra gånger så
långa som Stockholms skeppsbro, skulle ej lämna rum,
om alla fartygen finge lägga intill för att lossa och lasta.
Sådant sker därför med pråmar, och hela kajen är fri på
ungefär en kabellängds avstånd. Därutanför ligga de stora
skroven efter varandra och ungefär 20o à 30 i bredd, så
att framför och bakom finnes plats för det ena eller det
andra att hala undan eller hala in. Längre ned är
ångfartygsbryggorna med sina hissmaskiner, men även dessa
skulle bli för trånga, varför endast de fartyg, som samma
dag ämna gå, få lägga intill bron för passagerarnas skull.
De andra ångfartygen ligga ankrade i flottilj ute på
strömmen och lasta i pråmar. Ehuru detta, som rör sjöfart
och handel, torde vara en smula främmande för dig, kan
jag ej underlåta att nämna ett och annat därom, emedan
det i sin mån visar, huru den mänskliga
uppfinningsförmågan förmår reda sig, särdeles i en såsom här
bokstavlig embarras de richesse.

Vimlet på dessa kajer var nästan ännu brokigare än i
stadens inre. Stora inhägnader med oxar, får och svin, som
väntade att få gå ombord till England, kommande och
borttågande packvagnar, åkdon i rader, commiser och
mäklare, flanörer, utvandrare, sjöfolk av alla slag,
grekiska matroser i fezmössor, John Bulls, sprättiga hamburg-



matroser i blommiga, tryckta skjortor och silkesdukar,
armeniska köpmän, långa, magra, dystert blickande
gestalter i fotsida rockar och med en galon på kragen,
negrer, svartgula portugiser och rödgula malajer.

Vi gingo utmed kajen och betraktade flaggorna av den
mäktiga flotta, som där låg uppradad. Där funnos alla
nationer, och bland massan framskymtade fyra stycken
svenska. Av tacklingen kände jag igen det gamla kära
”Jenny Lind” (Hjertas berömda skepp, som du kanske
hört talas om), vilket, ehuru ett i och för sig tämligen
stort barkskepp, likväl var en pygmé i jämförelse med de
jättar, mellan vilka hon låg gömd. Vi stego i en jolle, kilade
in bland skeppsmassorna, läste i akterstäven ”Jenny Lind
av Stockholm” och äntrade ombord. Ung Axel stod i
arbetskläder och vevade på lastspelet. Han svor i korus
med de övriga matroserna, på ren svenska, över den
mängd passagerarsaker, som kom ombord. De voro
nämligen befraktade till Port Philip och Sydney i Australien
och skulle bland annat medtaga fyrtiofem passagerare.
Kapten Wärngren, skeppets befälhavare och kanske den
mest berömde bland våra kofferdister, kom ut ur sin hytt.
Jag presenterade mig och hälsade från gubben Malmauist,
kaptenens ungdomsvän. Han bjöd oss på ett glas vin och
visade sedan, vilket ”schå” de haft med fartygets
aptering för passagerare. Där var ännu ej fullt färdigt, men
i mellandäcket voro hoptimrade fyrtio sängplatser. Resten
voro salongspassagerare. Lasten, som under tiden emottogs
ur de omkringliggande pråmarna, bestod först av eldfast



tegel, stål och spik i knippor och bunkar, färdiggjorda
kläder i dubbla lårar, skjortor i fastager, skodon i tunnor,
bakat bröd i gipsade fat, bomullstyg, smiden, mjöl, porter
m. m., allt hermetiskt slutet för att bevaras för fukt under
den långa resan.

Vi stego härefter i land och nalkades ångbåtsbryggorna.
Rörelsen var där oerhörd. Överallt väste och rökte det.
En ångbåt lade ut för att gå nedåt till Blankenese och
Cuxhafen, en annan till Helgoland, flera voro klara för
England, varibland jag särskilt påminner mig en lång,
tremastad propeller vid namn ”Shamrock” (den simmande
klippan), vars däck var från fören till aktern fullproppat
med får, vilka trängdes om varandra och jämmerligen
skrämdes, då matroserna under manövern hoppade mitt
i högen.

Men jag fortsätter min promenad med vännen Hildach.
Kajerna och den breda gata, som fortsätter dem upp till
husraderna, fortgå oupphörligt, och vi med dem. Vi
anlända snart till en i form av en romersk triumfbåge
uppbyggd port (på tyska Thor), som skiljer det egentliga
Hamburg från en av förstäderna, Sankt Pauli, vilken
vidtager på andra sidan om ”das Hafenthor”, som denna
kallas. Hamngatan fortsätter ännu till lika bredd, men
i den mängd gator, som leda uppåt det egentliga Sankt
Pauli, synas husen mindre och rörelsen om möjligt ännu
mera livlig, varom jag framdeles skall berätta mera.
Alltid följande kajerna längs Elbe, anlände vi till en ny
”Thor”, Altonaerthor, och äro nu vid Hamburgs yttersta



gräns åt denna sida. Dessa triumfbågar eller tullportar,
som man hos oss skulle kalla dem, dels skilja förstäderna
från den egentliga staden, dels utgöra de å andra sidan
skillnader mellan förstäderna och landet. Vid alla dessa
portar betalas om aftnarna efter en viss tid en liten avgift
av några skilling för in- och utpasserande (kallas
Thorsperre), och denna avgift inbringar så betydliga summor,
att ett stort frihospital för flera hundra sjuka däremed
underhålles.

På andra sidan om Altonaerthor vidtog en liten sträcka
av manufakturier, spinnerier o. d., varefter vi åter voro
vid en Thor, och efter inträdet därigenom befunno vi oss i
ALTONA

Man kan säga, att gränsen mellan de bägge städerna är
ingen, ty de nästan sammanhänga genom mellanliggande
byggnader, och att säga, att ett fartyg anlänt från
Hamburg till Altona, är att tänka sig, att det förhalat så långt
som från Stockholms skeppsbro och till Stora Varvet. Här
är också samma liv som i Hamburg, samma dräkter,
samma språk, likadana hus och butiker, samma omnibusar

* Altona. Teckning och litografi av A. Nay.



och Droschken, och den enda skillnaden man i början
iakttager är de tämligen tätt förekommande högvakterna
med dansk militär, små knyfflar i röda frackar och f. d.
ljusblå pantalonger. Vi besökte ett par kaféer, förtärde
bier och lemonad, och genomvandrade nästan hela Altona.
Den syntes mig så stor och folkrik som Göteborg, ehuru
betydligt ståtligare byggd. Den stora gatan från
Hamburg gick mittigenom staden och omgavs till en betydlig
sträcka av en rymlig park med mångdubbla alléer, kallad
”Palmallée”, troligen efter den bekanta parken Pallmall
i London. Vi beskådade där ett monument, upprest till
den preussiske fältmarskalken furst Blücher-Altonas ära.

Som jag väntade att få återse Altona, stego vi upp
i en omnibus och åkte tillbaka till Hamburg. Utanför
Altonaerthor, där vi klevo ur, övertäcktes i en hast hela
gatan av svin. Där kom nämligen drivande från Holstein
en stor hjord av dessa rara djur, för att genast och
personligen gå ombord till England. De voro ej särdeles långa
men desto tjockare. De voro rödbruna och glänsande, som
om de varit rökta, och uppfyllde till den grad hela den
vida planen, att både vagnar och människor måste stanna
för att låta dem slingerbulta sig fram.

Innanför en gren av Elben, som i form av en vallgrav
omgiver hela den egentliga staden, befunnos i forna tider
mäktiga vallar, vilka nu äro omskapade till de härligaste
parker med tjusande spatsergångar och skuggrika lövvalv.
Vi genomströvade dessa av byster, källor och vilosäten
uppfyllda irrgångar, hade flerstädes på höjderna de skö-



naste utsikter än över hamnen, floden och långt över det
hannoverska flodområdet, än över de mest romantiska, av
den rikaste vegetation uppfyllda sluttningar nedåt någon
framglänsande flodarm, där i djupet under våra fötter
framskredo och försvunno brokiga ”evertar”, koffar och
båtar — än över den inre stadens ofantliga husmassor och
långt bort över Sankt Georgs höga skorstenar, med deras
i rymden försvinnande, svarta andedräkt.

Efter så mycket flanerande, gapande och spetande voro
vi hungriga, och min kamrat föreslog, att vi skulle äta
middag på hotell Bellevue, som låg vid den s. k.
Esplanaden, i närheten av vallen. Vi åto i en sal i bottenvåningen
och levde icke av vatten och bröd. Efter intaget kaffe med
flera slags tillbehör på kaféer, som lågo i närheten av
promenaderna, hade vi småningom nalkats bangården,
besågo den ännu en gång och det ständiga ”Leben”, där
rådde, av kommande och gående foror, inträdde därefter
på herrarna Croissents världsberömda gjuteri-, vagn-,
smides- och manufakturverk vid den närbelägna
Spaldingstrasse. Gigantiska byggnader, fulla av buller, dån,
liv och slammer! Där voro bl. a. under arbete 20lokomotiv
och 1,500 waggons för Petersburger-Moskowa järnbanan.
På de trakter, vi här passerade, voro åtskilliga gator och
etablissementer under anläggning, och som en regnskur
nyss fallit, så att våra fötter voro en smula besudlade,
föreslog herr Hildach, att vi skulle titta upp till honom,
emedan han bodde här i närheten. Jag lät gå och var nyfiken
att se, huru en Lohndiener-Begleiter-Aufwärter-Com-



missionaire kunde ha det. Vi marscherade uppför tvenne
trappor och inträdde i hans boning. Där voro fyra rum,
visserligen små, men så utsökt nätta, prydliga och väl
försedda, att det mer än stötte på lyx. Ur en soffa med
broderade kuddar framför ett bord med blommor och en vacker
duk reste sig ett ungt och elegant klätt fruntimmer. Ett
annat dito yngre satt vid fönstret och sydde. Herr Hildach
småviskade ett par ord med henne i soffan, och
presenterade därefter sin fru och sin svägerska. De nego djupt, och
jag bockade mig och var nästan förbluffad, men deras
tyska livlighet satte genast samtalet i gång. De voro rätt
vackra bägge två och en smula kokett klädda. Hildach
viskade till mig, att svägerskan nyss var kommen från sin
hemort i Holstein för att söka lyckan i Hamburg. Jag såg
efter, vad frun läste, och fann, att det var Meissners
ballader med noter och kopparstick. Hon satt och
nunade, påstod hon. Vi fingo våra skodon avputsade, bjödos
på vin och vatten och gingo vår väg.

Då vi kommit ned på gatan, uttryckte jag helt
oförställt min förvåning över den välmåga och komfort, som
härskade i hans boning. Han upplyste då, att han själv på
biträde i hotellet, på engagementer av samma slag som i
dag, på kommissioner för resanden och handlanden och
små egna spekulationer kunde tjäna sina 8 à 10 Mark om
dagen (lika många rdr. rgs. i svenskt), samt att hans
hustru drev en tämligen lönande fintvätt, den han
skaffade henne från förnäma resande fruntimmer. Det är dyrt
i Hamburg — tillade han — men vi kunna på det sättet

9 Hollertz L 133 1l
Magnus Hollertz

leva tämligen gott, roa oss ibland och spara en styver. Det
var icke litet det — tänkte jag.

Den skalken tillade, att han vid besöket i hemmet trott
sig våga uppge mig för själve
”General-Zollamt-Directeur, baron Gyllenhaal aus Schweden”, och att jag i denna
egenskap gjort starkt intryck på hans svägerska. Jag
kunde gärna gå upp och hälsa på och språka med dem,
när jag ville. Jag gav den spekulanten en skämtsam
föreställning, och vi återkommo till hotellet klockan nära sex
på aftonen.

MERA OM HAMBURG

Baron Gyllenhaal hade dinerat och höll sin siesta, men
hade tillsagt, att jag skulle infinna mig i hans rum klockan
halv sju. Jag fick sålunda tid att byta ut min bonjour mot
en svart frack och fann före mig hos baronen en lång,
mager, vithårig och vitmustascherad man av distingerat
utseende. Det var f. d. svenske ministern i Petersburg,
baron Palmstierna, bror till nuvarande finansministern.
Han var f. d. generallöjtnant i svensk tjänst och beklädde
i flera år ministerposten vid Petersburgs slipade hov, på
ett sätt som förvärvade honom anseende av att vara en
av Europas första diplomater, men för några år sedan
uppträdde baron af Nordin på lycksökarnas skådeplats.
Han var gift med en rysk furstinna, rik och besläktad
med många förnäma, och han utnämndes till baron Palm-



stiernas efterträdare. Då baron P. hemkallades för att
användas på någon annan post av mindre värde, tog han i
stället avsked ur svensk tjänst, sålde sina egendomar,
realiserade sin förmögenhet, övergav det otacksamma
fäderneslandet och bosatte sig med sin familj i Hamburg,
där han ämnar leva och dö — besluten att i främmande
land skaffa tillfällen till utmärkelser och framtid för sina
söner.

I utlandet förstår man att värdera baron Palmstiernas
förtjänster. Han underhåller sedan många år brevväxling
med Europas äldsta diplomater, Russel, Palmerston,
Esterhazy m. fl. och anses vara en av de få, som ha verklig
insikt om den högre statskonsten och dess beslut om Europas
framtid. Han sällskapar också med och besökes av alla
högre dignitärer, som besöka eller bo i Hamburg. Han
förekom nu i enkel svart dräkt med ett band i
knapphålet. Han var allvarlig i sitt sätt, men torrolig och
humoristisk, och åhörandet av en mängd minnen och historier
från de två gubbarnas ungdomskampanj var ganska
intressant. Det var beslutat, att jag skulle åtfölja dem till
representationen i en cirkus, varav Hamburg har tvenne.
Hildach följde oss och satt på bänken bakom sina herrar,
ett mod, som engelsmännen infört i Hamburg. Truppen,
som gav föreställning, var fransk och hette ”Loisset
Frères”, samt hade den egenheten, att utom de bägge
direktörerna bestod den av idel fruntimmer. Stallmästare,
jockejer, clowner, pajaser — allt var damer, och de
uppträdde i både kvinnliga och manliga kostymer. Vi sutto



jämte en mängd engelska liebhabrar på de främsta
bänkarna, och mången mustig jordklump dansade in på våra
ansikten och skjortor, men det hör till saken. Jag
igenkände bland hästarna flera, som tillhört Guerras trupp.
Detta sällskap hade efter tämligen goda affärer i Sverige
råkat ut för alltför stor konkurrens i Preussen och gjorde
slutligen cession i Prag, där Frères Loisset köpte flera
av deras rasdjur.

Cirkusen var stor och magnifik och där vimlade av
utländska och hamburgska skönheter. Hildach, som satt
bakom mig, var en god uttolkare av deras namn och stånd,
och posten gick från mig till de bägge gubbarna, som ej
voro några kostföraktare.

Efter representationens slut förklarade jag, att för mig
vore ännu ej dagen ändad, varför baronerna stego i ett
åkdon och foro sin kos. Jag med Hildach vände mig åt ett
annat håll.

Å ömse sidor om porten till hotellerna och husen vid de
förnämsta gatorna i Hamburg befinnes alltid en fin
järnledstång, som på ungefär två alnars avstånd från muren
löper utmed den åt bägge hållen. Då man tittar över;
denna ledstång, befinnes, att en smal trappa från vardera
sidan löper nedåt djupet. Där nere äro inrättade ett slags
underjordiska restaurationer, kallade ”Austernkeller”,
eller på svenska ”Ostronkällare”. Mängden av dessa
lokaler är otrolig, och namnet kommer därav, att ostron ingå
i nästan all slags mat, som där serveras. Från bankarna i
Nordsjön, kring Helgoland och vid Elbes mynning



komma massor av ostron upp till staden, och dessa
ostronkällare äro ostrongourmandernas kyrkor om aftnarna. Vi
skulle äta kvällsvard, och begåvo oss därför ned i Wilkens
europeiskt berömda Keller vid gatan Neuer Wall. Jag hade
väntat mig något i våra lagerkällares stil, men fann en
stor, magnifik lokal, som tycktes upptaga hela husets
vidd. Där voro stora, av gas upplysta salar, skimrande av
förgyllningar och draperier. I den största salen, där vi
slogo oss ned, bestod ena väggen av glasfönster, och där
bakom var köket beläget, så att man sittande på sin plats
kunde betrakta hela proceduren av köttstyckets
avhuggning, bultning, stekning och vidare beredning, samt se
och förvånas över den propreté, som härskade hos
köksministeriet. Vi begärde ”den Zettel” — matsedeln — och
fingo en bok, tjock som halva Kajsa Warg. Rätterna stodo
där sorterade i klasser med namn från de länder, där de
blivit uppfunna till de dödligas förnöjelse, och rikedomen
var så stor, att t. ex. av beefsteak fanns åtta särskilda
varieteter. Vi valde detta genus av gammal vana, men
lämnade species åt slumpen. O himmel! Gubben Lethin
skulle ha slickat sig om munnen åt vad vi sågo: ett djupt
fat, fullt med urtagna ostron, vilka måste röjas undan för
att därunder upptäcka den mjuka, saftiga och doftande
steken. Ingen svensk oxe skulle däri kunnat upptäcka
kött av sitt kött. Med engelsk porter, en ragoutpastej, för
vars skull jag i hela livet ville påtaga mig titeln
”bakelsebest”, och ett glas vin, debuterade vi hos Wilken, och jag



upprepade för mig själv med tacksamhet: vilken, vilken
Wilken!

I detta underjordiska paradis vimlade det av folk, och
vimlet var nyss börjat, ty, såsom jag nämnt, före klockan
nio på aftonen har ingen utom främlingarna tid att roa
sig i Hamburg. Men då börjas det. Bland mängden
påträffade jag händelsevis flera bekanta, såsom vännen
Holmström, medpassageraren till Lübeck, vidare en ung
Bellander, son till den hederlige tullförvaltaren i Malmö
och sedan tre år anställd på kontor hos en svensk firma i
Hamburg, Ullberg & Cramér — vidare en viss Thalén,
bondson från Ringarum, men som för närvarande reser
i korta varor för Schücks Enka & C:o i Stockholm, och
slutligen flera unga finnar, Aschan, Ilmoni, Grönblad,
Bonsdorff och Rejer, vilka jag lärt känna under det de
i Stockholm studerade bergsvetenskap, kemi och
teknologi, och vilka nu voro stadda på utresa till Frankrike och
England. Vi voro således ett stort kotteri, Hildach fick
permission samt åtta riksdaler svenskt för sin dag, och nu
blev fråga om, vart vi skulle vända oss.

Som Bellander var konnässör, läto vi honom råda. Vi
gingo således till den berömda Apollo-Saal, inträdde i en
stor trädgård, där det vimlade av promenerande och
vierländskor, som sålde buketter. Från mitten av trädgården
utströmmade ljusmassor och dundrade musik. Där var
själva salen belägen. På ömse sidor om ingången voro
butiker och bufféer för servering, därnäst följde smårum,
som vette åt alla sidor, och slutligen salongen, en stor



rotunda, där två orkestrar alternerade. Balen hette
Dardanellen-Ball, och dekorationerna för aftonen voro ”åàla
Nelson”, d. v. s. omkring taklisterna voro uppsatta alla
nationers vapen och ända ned till golvet nedhängde i festoner
alla världens flaggor. I mitten av salen var ett fartyg,
tacklat och belagt med mjuka dynor. Där sutto alla slags
folk glättigt om varandra, och fartyget svängde med dem
oupphörligt omkring. Från alla sidor ledde dörrar till en
mängd smårum, även flaggbeprydda, och överallt rörde
sig en munter, pratsam och snackande människomassa.
Veritabla negrer i vita sidenturbaner och sidenrockar
kringbjödo mellan danserna konfektyrer med för tillfället
passande deviser och uppmanade på tyska, engelska och
franska herrarna att köpa presenter till sina damer — och
denna konfekt var det enda, som jag i Hamburg fann
övermåttan dyrt. Den manliga delen av sällskapet bestod
av alla nationer, den kvinnliga märkvärdigt nog likaså.
Jag tror ej, att bröder hade systrar med sig eller män sina
fruar, men där var en otalig samling av verkliga skönheter
och framför allt: av den utsöktaste smak i toiletten.
Uppstruket hår à la Eugénie såg jag här för första gången i
verkligt stor skala. Det nyttjades av varenda en, och om
det ej höjde och klädde somligas skönhet, så gjorde det
dem i stället pikanta, ty det var så arrangerat, att det gav
rikedom åt det klenaste hår. De bruka nämligen i
Hamburg att lägga en valk av läder eller kläde strax ovanför
hårfästet och kamma håret däröver, vilket ger en vacker
våg. Dessutom var hela cheveluren utmärkt väl skött,



och i allmänhet nyttjades vid tinningarna dessa små
lockar, som kallas coquetter, croches d’amour, boucles
d’amour, regardez-moi, baisez-moi o. s. v. Jag förmodar,
att bland denna samling funnos badmamseller, sömmerskor
och emanciperade, på samma sätt som på våra maskerader
(här var ej maskerad), men säkert är att jag, oberäknat
tyskorna, tilltalades och tvangs att dansa med och bjuda
på vin och konfekt både fransyskor, spanjorskor och
engelskor. De talade likväl även tyska och hemligheten
med dessa damers tillvaro i Hamburg hör ej till detta
kapitel. De voro emellertid yra, muntra och språksamma
utan skoj, och deras skönhet var bokstavligen utsökt.

Klockan tolv stannade dansen, och alla fingo sig
tilldelade eller hade förut programmer. Musiken spelade nu
upp en melodi, och alla sjöngo med, vilket var kostligt att
skåda. Sången började med en fransk refräng och innebar
först en hälsning till fransmännen på stället:

Bon jour messieurs,
bon jour mesdames o. s. v.

Därefter på engelsk melodi:

Good evening, gentlemen,
good evening, gentlemen,
ci, ga, gentlemen,

how do you do, o. s. v.



Därefter övergick man till åtskilligt skämt med alla
Europas monarker, med ryska knutpiskan, med tyske
Michel, raseriet efter Lola Montez, Pepita de Oliva och das
grosse Vaterland.

Vi skrattade åt den lustiga iver, med vilken alla deltogo
i sången, vi medgåvo, att ryktet sagt sant om Apollo-Saals
originella aftonunderhållningar och gingo äntligen hem...

Jag hade överenskommit med min vän Holmström att
den följande dagen företaga en promenad till förstaden
Sankt Pauli, för att åskåda det där rådande ”Leben und
Treiben”. Han kom före frukosten och föreslog, att vi
i stället skulle äta detta mål på någon Bierhalle för
egenhetens skull. Och ehuru en herr friseur som vanligt
uppvaktat mig på morgonen, beslöto vi efter ett fördärvligt
tag genom håret att allra först besöka någon bättre
hårkrökaresalong, för att se hur där tillgår. Vi styrde alltså in
på en dylik i hörnet av Poststrasse och Neuer Wall. Den
upptog hela bottenvåningen. I fönstren stodo manliga och
kvinnliga figurer i vax, in Lebensgrösse, vilka visade å
ena sidan frisyr för herrar på engelskt och franskt sätt,
å andra sidan de modernaste slag av hårklädsel för
fruntimmer. Deras kläder bestodo av nyaste moder från
smakens hemländer, och skräddare och modehandlerskor
betala runda summor för att få bekläda dessa figurer, som,
vad de kvinnliga beträffar, flera gånger om dagen om-



kläddes. I kraft av hemligen anbragta urverk röra sig
dessa bilder hela dagen och visa för de nyfikna utanför
kostymens alla detaljer. Frisörsalongen var elegant.
Artisterna talade alla språk och turnerade en efter vad mod
man behagade. Finessen i deras behandlingssätt var
beundransvärd. Propretén likaså, så att t. ex. ej ett strå av
det avklippta håret kastades på golvet, såsom hos oss, utan
nedlades i porslinsfat, fyllda med vatten.

Vederbörligen uppstrukna gingo vi in på en Bierhalle.
Namnet kommer av det eviga bieret, det bayerska ölet,
vars roll börjar i Hamburg. Annars innehålla bierhallarna
allt annat vad en restauration eller källare bjuder av mat
och dryck, men något namn skall det vara. Vi smorde oss
nödtorftligen, och det, varav jag mest njöt, var servisen.
Det glänsande marmorbordet avhöljdes därefter och
bieret framsattes, men för att ej störa ytans glans lades
runda, halvtumstjocka brickor av filt under buteljer och
glas. Jag lärde mig under vistelsen i Tyskland att dricka
bier ganska kapitalt, och tillfällen saknades ej, ty i
Hamburg vimlade det av Bierhaus, Bierhalle, Bierconvent,
Biertunnel, Biergarten o. s. v.

Gapande och kryssande arbetade vi oss igenom en
mängd gator fram till Sankt Pauli. Denna del av staden
kallas även Hamburgerberg, emedan den i mitten höjer
sig något, och är belägen åt Altonasidan, skild från den
egentliga staden genom Millernthor. Här var ett högst
karakteristiskt och originellt liv, trängsel och rummel-om,
Durcheinanderwogen, säga tyskarna, av de olika elemen-



terna i folklivet. Såsom skonad vid den stora branden
bjuder denna stadsdel ännu på en mängd gamla hus,
utsirade med bilder, druvor och figurer. En del voro
oljemålade i olika färger, en del av korsvirke och sten, en del
försedda med blomsterterrasser eller spalierer, som ledde
gröna klängen ända upp till andra våningen, med ett ord:
äkta gammaltyskt. De flesta husen voroända upptilltaken
fyllda med varor och överhöljda av skyltar, till och med
fyra à fem trappor upp. Kom med oss nu, så gå vi framåt:
Bottenfönstren äro fulla med de mångfaldigaste artiklar
för sjöfolk, bondfolk etc. Konstridare, menagerier,
karuseller, marionetteatrar, jonglörer och gitarrspelare, allt
tränger sig brokigt om vartannat. Vilket vimmel av
matroser, ty Sankt Pauli är genom sin närhet till hamnen
en samlingsplats för sjöfolket, som under kvällarna och
nätterna roar sig på de härvarande talrika danshusen, för
att på ett par kvällar förstöra besparingarna efter årslånga
mödor på havet, skulle en moralist säga — för att göra
över med hyran, säga de själva. Vi anlände till ett stort
torg, omgivet av stora värdshus, varibland fasaden av ett
var särdeles imposant. Det var Joachimthal, ett beryktat
förlustelseställe, där om aftnarna hållas baler, maskerader
o. d. och där vid sådana tillfällen en särdeles frivol societet
lärer samlas, mest bestående av alla nationers sjöfolk, och
där jublet ofta lärer störas genom blodiga och dödliga
slagsmål.

Holmström skulle besöka Börsen i affärer och
förklarade, att det lönade mödan att följa med. Börsbygg-



naden, en av Hamburgs vackraste, är belägen mitt i
staden vid Adolfsplatz. Den är byggd av Wimmel och
Fersman och blev färdig i december 1841, men redan fem
år därefter hotades den på alla sidor av den stora branden
och räddades endast genom de mest otroliga bemödanden,
vilka leddes av tio unga män, de där för sin patriotism
erhöllo ett offentligt hedersmonument. Fronten emot
Adolfsplatz är ej så stor i förhållande till byggnadens
djup. Fasaden prydes av allegoriska bilder, gjutna i zink.
Klockan ett varje dag ljuder börsklockan, en massa av
affärsmän strömmar till, erlägger vid ingången 4 sk.
kurant (12 sk. svenskt), till mäklarnas änkekassa och böljar
in genom en mängd portar. Vi följde med strömmen.
Hamburgs börssal är en ofantlig sall Tänk dig, att
Carolina Redivivas festivitetssal skulle passa till förmak åt
densamma. Det är alltihop! Den är 250 fot lång och 178
fot bred med en höjd av 76 fot och rymmer 5,000 à 6,000
personer. Då jag inträdde, slogs jag av en viss häpnad. Jag
hade hört omtalas Hamburger Börsenhalle, som blivit till
ett ordspråk, och jag såg den nu. Runtomkring salen löper
ett högt galleri, uppburet av vita pelare. Emellan dessa
pelare äro öppna kontor för större bankirer, växlare, notarii
publici, mäklare, dispaschörer m. fl. Golvet är av svart
asfalt, och utefter hela dess yta löpa, korsande varandra,
smala vita marmorlister, avdelande det hela i trianglar av
omkring sex kvadratfot vardera. Mitt i triangeln finnes
inlagd en mässingsbokstav, såsom 1 , 24, 3 2 o. s. v. al, al,
o. s. v. och varje triangel upptages under börstimmarna av



en viss affärsman med sina biträden. På varje pelare
hänger ett schema, på vilket jag forskar och ser t. ex. att
Ullberg och Cramer träffas på triangeln z4, Rost & C:o
på III*, Julius van Diemen på h, jag söker på golvet och
träffar min man. Han står där med blyertspennan i mun
och annotationsboken i handen, kommier gå och komma,
mäklare löpa utåt de smala listerna, allt är liv och rörelse.
I en avdelning av salen stå fraktsökande skeppare, i en
annan spannmåls- eller kolhandlanden o. s. v.

Den övre våningen av byggnaden upptogs av stora läse-
och konversationssalar, handelskammarens sessionssalar,
bibliotek o. s. v.

Börsen omgives på sidorna av tvenne pelargångar,
börsarkaderna, där det vimlar av folk, och där även affärer
uppgöras. Middagen denna dag intog jag tillika med baron
Gyllenhaal hos senatorn Sieweking, en rik bankir, där det
tillgick på furstligt sätt. Hoymästare i svarta kläder och
betjänter i livré, dyrbara serviser och kräselig mat, men
annars trevligt och gemütlich. Klockan åtta, då vi stego
ifrån bordet, stego vi upp i ett åkdon och besökte svenske
ministerresidenten, greve Wrangel, en tråkig karl, och
därefter Thaliateatern, där ”Martha” gavs på italienska.
Primadonnan var en madame Babnigg, ful men ypperlig
aktris, vars gastande erinrade mig om ett yttrande av
August Berwald rörande Calle Preijmajer, som för några
år sedan sjöng guvernörens parti i Don Juan: ”Han gapar
så förb-t”, yttrade Berwald, ”att jag bestämt kan se, vad
han ätit till middag den dagen!”



Till följande dag hade konsul Mellberg, en i Hamburg
bosatt ung svensk, velat se mig på frukost. Jag träffade
där bland andra en ung dansk vid namn Nannested,
bördig från Langeland, som nu återkom från en treårig
vistelse vid ett skotskt lantbruksinstitut. Jag nämner
honom, emedan vi under min övriga vistelse i Hamburg
blevo särdeles goda vänner och mycket sällskapade. Han
var modest och ofördärvad och såg ut som en engelsman
från topp till tå, i kläder, hållning, polisonger och tal, och
som hans tyska hade engelsk brytning och min någon
annan, så togos vi bägge för engelsmän, och fingo i
cigarrbutikerna betala fyrdubbelt mot andra. Vår värd, med
vilken jag gjort bekantskap i Hafströms hus i Stockholm,
tjusade oss med ostron och engelskt portvin, varefter han
lämnade oss med villkor att få se oss på ytterligare en liten
åkning efter börstimmen. Master Nannested och jag togo
avsked av den unga värdinnan, en infödd svenska, och
gav oss ut på flanering. Vi kände environgerna lika litet,
men däri låg just det roliga. Bland annat vandrade vi med
stort nöje flera gånger igenom en elegant kaj utmed en av
Elbekanalerna. Den hette Alsterarkaderna och var helt
och hållet upptagen av skimrande butiker. Här tycktes
vara en älsklingspromenad för barnvärlden. Pysar av alla
åldrar med sina daddor, barnpigor och duennor visade här
sin elegans. De förmögna hamburgarna taga i allmänhet
till ammor bondkvinnor ”aus dem Hannoverschen”,
stora, grovlemmade människor, vilka i denna sin
egenskap hållas högt i ära och stoltsera betydligt. De buro


Stålstick av J. Gray efter teckning av Wulf.
Magnus Hollertz

ofantliga, högt uppsatta mössor eller håret utkammat i
långa flätor med vidhängande brokiga snodder, band och
mässingsgrannlåter, eller hade ofantliga kvarters- ja,
nästan halvalnshöga diademer i form av solar eller
konstrik, förgylld filigran, buro brokiga sammetsliv, broderade
med guld, lysande kjortlar och skor med ofantliga
spännen, så att då solen lyste på denna prakt, kunde man tro
sig se livslevande själva Durga Poudjah, Bhawani och
andra hinduiska gudomligheter. Jag kom flera gånger i
gapskratt åt deras löjliga prakt, men själva rörde de sig
med betydelsefull gravitet, och folket syntes vara vant vid
dem. En svensk bondbrud skulle ha skämts vid deras åsyn.

Härifrån förfogade vi oss till Glasbasaren, en rymlig
genomgång, uppfylld av butiker och hämtande dager
genom ett välvt glastak à la Palais Royal i Paris. Här stötte
vi på den förut omtalade Thalén, probenreitern från
Ringarum, och en ung hamburgsk köpman, Steffen. De
påstodo, att vinödvändigt måste se Theaterkaf éet. Vi gingo
alltså dit. Den största salen var beklädd med
gobelintapeter och taket uppbars av rödådriga marmorpelare med
förgyllda kapitäler. Vi stego uppför en spiraltrappa och in
i en stor biljardsal, där en väldig ”guerre” anordnades med
åtskilliga andra amatörer. Thalén, en äkta Lebensbruder,
förstod att i Hamburg, där spirituosa av vad slag som
helst, utom vin, nästan alls icke förtäres, ändock leva
såsom hemma. Han var redan ”glad”, då vi mötte honom,
och ville nu bjuda oss efter sin smak. Han dresserade alltså
mamsellen på stället att framtaga de största spetsglas, hon


Stålstick av J. Gray efter teckning av H. Jessen.

10 Hollertz
Magnus Hollertz

ägde, fylla dem till en tredjedel med anisett, en tredjedel
med curaçao och resten med konjak. När denna blandning
inbars, studsade hamburgarna och höll upp med spelet,
och då en ny uppsättning av samma slag kom in, ville de
knappt spela med: de trodde oss bestämt skola brinna upp
eller råka i raseri, och de mumlade sinsemellan, att vi
måtte vara ”Schweden oder Russen”.

Den danske vännen och jag höllo oss på defensiven, och
som klockan var inemot tre, begåvo vi oss till Börsen, där
herr Mellberg hade tillreds en elegant kalesch. Vi foro nu
för att se oss om på Jungfernstieg. Du minns, att jag
nämnt de mångdubbla alléer, som på bägge sidor omgiva
de stora Alsterbassinerna. Här samlas mellan klockan tre
och sex den eleganta världen för att motionera sig före
middagen. Där rörde sig en hel värld. Vagnar med
grossörers, kapitalisters och s. k. rentierers familjer, ryttare
och fotgängare. Ekvilibrister, som utbrett sin matta i en
allé, musikanter på ett annat ställe, sångare och
harpospelare, främlingar från alla nationer. Bland de senare voro
i synnerhet engelsmännen talrika, ty en stor del av dem
tar på sina turer vägen genom Hamburg, och många
stanna där en längre tid. De igenkännas också lätt bland
andra folk. Deras hästar och underligt utstyrda lakejer,
deras egna kostymer och stolta uppsyn distinguera dem.
Vagnar fulla av äldre ladies och barn, yngre och äldre
herrar, unga misser, gossar och flickor till häst — alla
eleganta men stela, särdeles herrarna. Ute på bassinerna
vimlade det även. Seglare i båtar, engelsmän med ett drag



Alster i Hamburg. Stålstick av J. Gray.

eller metspö, eller med en bok i handen, rodda av sina
betjänter eller — de hava underliga idéer dessa kurrar —
sittande och läsande i sin fastlåsta båt vid trappan,
troligen för att få vara ostörda. Utmed kajerna ligga i
dessa bassiner en mängd smäckra, långa s. k. giggar,
vilka begagnas vid härstädes ofta anställda regattor.
Schweizeripaviljonger, utbyggda över vattnet erbjuda
svalka och förfriskning, och på en plan mellan bägge
bassinerna står, bibehållen sedan gamla tider och ditförd
för kontrastens och effektens skull, en äkta, veritabel,
rödmålad, stor väderkvarn. Allt detta är beläget mitt i
Hamburg och omgives av pompösa husrader.



Efter ett par timmars åkning begåvo vi oss hem ”till
mitt”, rökte en stund och påtogo svarta kläder, ty baron
Gyllenhaal, som kommit hem, bjöd både mig och dansken
på middag på Hötel de l’Europe, ett av de vräkigaste och
betydligt större än D’Angleterre. Matsalen var i stor stil
med språkförbistringen fullständig. Baronen och jag
begärde till en början aptitsupen och en smörgås (Schnaps
und Butterbrot), vilket serverades oss vid ett sidobord,
supen bestående av en likör. Därefter inträdde
hotellvärdarna, herrar Hartmann & Brettschneider, vilket
betydde detsamma som till bords. Hotellvärden gör alltid
les honneurs, språkar om nyheter och har ögat på
serveringen. Här voro två stora hästskobord, herrar och damer
om varandra, omkring 200. Brödet, endast av vete, ligger
på tallrikar, och till varje kuvert hör ovillkorligen en
halvbutelj rödvin. Fruntimren äro vana att liksom karlarna
tömma sin ”Halbflasche”, och det lärer vara dem rätt
hälsosamt. Men det var eget för en svensk, van vid sina
fruntimmers sura miner, ofta surare än vinet, som de
refusera, att se dessa utländskor, unga och gamla och av
alla nationer, frivilligt fylla sina glas och höra tyskornas
tillrop: ”Gesundheit Mariane! Gesundheit Henriette!”
Jag förbigår middagens detaljer och nämner blott, att
middagen var mästerlig i sitt slag. Ett öga vakade bakom
varje rygg, och då en kötträtt serverades, kom en hel
gåsmarsch med Kellner, bjudande var efter annan sallader,
gurkor, lök, sylter, pickles och alla andra slags ”Gemüse”
och att hela denna middag, bestående av 10 till 12 rätter



jämte en halvflaska portvin kostade per man 1 preussisk
Thaler eller 2: 36 svenskt riksgälds. Gör mig det efter! En
annan sak är, att vi efter desserten sutto kvar och tömde
en butelj champagne som vanligt. Det blev vår ensak.

Baronen hade uträttat mycket å sin sida och jag hade
ej heller legat inom lås och bom, fastän mycket återstod
mig, men han förklarade nu, att sejouren i Hamburg var
slut denna gång, och att vi måste ge oss av på vidare
färder. Och som han i sin rastlösa verksamhet alltid föredrog
att resa och sova på en gång, togo vi järnvägsbiljetter för
nattåget, som klockan elva på kvällen skulle avgå till
Berlin. Adjö, Hamburg, vi råkas åter!

NÅGOT OM ÅNGAN

Aftonluften var mild och ljuv. Hur skönt skulle det
icke ha varit att i en gungande båt få färdas uppför
den härliga Elbe eller att i en öppen, lätt framskridande
vagn få inandas landets balsamiska ångor! Men — vi hade
redan köpt in oss på fribröd i det eldsprutande,
gnisslande, rastlösa vidundrets celler. Då man ser dessa djärva,
invecklade ångmaskiner, är det något underligt att
betänka, huru människan i sitt brottsliga påstående att
”kunskap är makt” och i sin ävlande tro att ”tid är
pengar” givit naturens lagar, lugnet och det patriarkaliska
tålamodet på båten och i stället kuvat alla fyra elemen-

[1553]
Magnus Hollertz

terna, tvingat ihop dem till strid och, ehuru oändligt
svagare än de, triumferande satt upp sin tron över dem,
stolt framburen under deras pustande, liksom fordom
romaren på de kopplade numidiska lejonens rygg. Fråga
vilden, som första gången ser dessa hejdlöst framrusande,
rasslande åbäken, som kallas ångvagnar, och han skall ej
för vissheten om alla himlens wigwams vilja byta sin
frihet mot en plats däri. Fråga dig själv, då du inträder i ett
maskinrum och ser dessa grova, arbetande, medvetslösa
pistonger — dessa fåniga elefanter, som Dickens kallar
dem — och alla de hundrade hjul och axlar, som
oemotståndligt vrida sig under deras kraft, heta, flottiga och
förskräckliga — fråga dig själv, säger jag, om icke
människan begick ett våld mot naturen, om hon icke
bortkastade all poesi, allt lugn, all säkerhet, då hon rövade
bergens innanmäten, hoptvingade de fredliga kornen till
nyckfulla kolosser, uppställde dem på jordens härjade
yta, tvang dem att röra sig genom eldens och vattnets
förenade anfall? Om hon icke i civilisationens och
industriens namn uppfann nya dödar och okända plågoris? Ty
glömmer hon ett ögonblick sin egen listiga regel: divide
et impera! — förgäter hon en minut att underhålla striden
och avväga krafterna, rusa de tillsammans i blint raseri
och förstöra både sig själva och henne. Om hon kommer
för nära sitt eget verk med sitt huvud, krossar det henne
som ett spån. Se ett framstörtande lokomotiv med den
massa av varelser, det släpar med sig, och du skall medge.
att allt naturens våld, havets raseri, vattuflödens över-



svall, eldens hot och luftens stormar — allt kan
människan besegra, trotsa eller undvika, men icke förstörelsen
genom sitt eget mästerverk. En bristning av ett rör, en
sten på vägen, en svaghet i handen, och hon ligger
splittrad, krossad och slagen bland all sin storhet, ty det heter:
härintill skall du gå men icke vidare!

Jag såg ungdomen, skönheten, barnen och
ålderdomssvagheten foga sig under detta järnspökes lagar, och jag
måste nöja mig att följa med, resignerad vid den tanken,
att även i hemmets fristad åskans blixt, jordens svalg och
dödens slag kan i en hast förinta min varelse. Var jag icke
bra beskedlig och tänkte jag icke rätt vackert på änden?
— Vi hade icke sålt vår frihet, nej, vi hade köpt, per
kontant, fängelset och slaveriet, och jag var redan så van...
Men jag suckade vid tanken, att allt det lilla blå, som
himlen numera består, allt det idylliska lugn, som poeterna
älska, och allt det gröna, som jorden bär, snart skall vara
grumlat, stört och nedsvärtat av ångan, röken,
skorstenars mörker och maskiners rammel. ”Sköna tanke! Vete
Gud, var jag fick den ifrån!” säger direktören i ”Ett
resande teatersällskap”.

Vi klevo såsom förut in i en rökkupé, och som nattresan
till Berlin är tämligen lång, hade vi i vår vagn endast tre
medpassagerare: en ung herre, hans unga fru och deras
lille gosse. Vi kunde alltså sträcka oss på var sin soffa. Der
unga paret hade med sig filtar, bäddade åt pysen på
golvet, tog sedan på sig nattrockar och nattmössor och
kröp upp i sina soffor. Vi följde exemplet och tände dess-



utom en cigarr, ty tyskorna generas alls ej av röken. Tåget
var redan i gång, det mullrade och mullrade, och snart
sovo baronen och de andra. Jag försökte titta ut, men
natten var kolmörk. Vägen var upplyst av starka
gaslågor, som svingade förbi likt oupphörliga blixtar. Likväl,
eftersom jag under denna och föregående dagar varit i
ständig rörelse, somnade snart min cigarr, och jag var på
väg att följa hans exempel, då vi i hast stannade vid en
station. Vi voro nu i Holstein, och de hamburgska
järnvägstjänstemännens gröna uniform var utbytt mot
ljusblå vapenrockar med silverbroderier. Efter avresan
därifrån väcktes jag snart av stojande rop och hojtningar vid
vagnsfönstret. Det var den förut omtalade Thalén, vilken
i sällskap med den hamburgske köpmannen Steffen gjorde
resan till Berlin. Vi voro åter vid en station, nyckeln
omvreds och jag måste ur. Baron Gyllenhaal vaknade och
yttrade sin undran, att jag här kunde träffa så toujoura
bekanta. Jag fann dem betydligt påstrukna, de hade vid
lyktskenet upptäckt mig i vagnen, och jag måste
nödvändigt följa med dem in och ta enkonjak. Vivoronu i
Lauenburg och tjänstemännen hade röda uniformer. Sedan vi
efter de fyra minuternas uppehåll åter kommit i väg,
observerade jag de bägge herrarna, huru de vid varje
station spädde på med konjak och sålunda fortforo hela
natten. Sedan vi i en kilande hast genomfarit
Mecklenburg, uppstod vid preussiska gränsen, vid Wendisch
Warnow, ett längre dröjsmål. Här måste biljetter och pass
uppvisas, samt alla nycklar till kappsäckar och koffertar



avlämnas, ty en större revision av alla passagerarsaker äger
här rum, och ve den som medför något kontraband. En
kortlek kostar ett straff av 10 rdr. Tjänstemännen hade
här preussiska uniformer, mörkblått med silver, och
pikkaskar. Vi fingo tillfälle att en liten stund promenera iden
lilla vackta, sovande staden, men hela visitationen var
gjord på en halvtimme. Därefter bar det åter av. Sovande
förbifor jag det ryktbara Fehrbellin, där troligen nu helt
annat gräs växer än det, svenskarna fick bita i 167;5.
Morgonen började svagt gry, då tåget under ett
dundrande eko genomfor några yttre gator av fästningsstaden
Spandau. Solen uppgick över leende fält, prunkande av
alla möjliga i blom stående sädesslag, slätter av omätligt
omfång visade sköna herresäten, omgivna av poppelalléer,
grenar av Spree- och Havelfloderna framglänste överallt,
späckade med långsamt framskridande flodfartyg.
Äntligen kommo torn, husmassor och murar, som upptogo
hela horisonten. Vi hade genomfarit 38 svenska mil och
inkilade nu klockan halv sex på morgonen i
BERLIN

På Stockholms gymnasium hade vi, som du kanske
erinrar dig av våra berättelser, en gammal lärare, lektor
Asping, som under sina tillägg och förklaringar till
geografien inpräglade i oss, att Berlin vore beläget på en stor
sandslätt, där det inte på många mils avstånd funnes mer
än en enda sten, stor som en hattkulle, vilken därstädes
betraktades som en stor märkvärdighet. Bibehållande

* Brandenburger Thor i Berlin. Stålstick av Poppel och Kurz efter
teckning av J. Gottpeil.



denna föreställning, över vars sanning jag sedermera ej
forskat, väntade jag mig att få se dessa kala och öde
sandhedar och att få höra talas om den underbara stenen. Men
jag skådade i stället nejder fulla av den rikaste, mest
blomstrande vegetation, massor av ovanligt stora och
lummiga lövträd, ståtliga herresäten, bördiga åkrar och feta
betesmarker. Av den omständigheten, att bovete förekom
på många ställen, slöt jag väl, att fälten här och där kunde
bestå av magrare jordmån, men någon bar fläck fanns ej
och lärer ej finnas, så att farbror Asping måste ha varit
vida omkring och stuckit fingret i jorden, för att kunna
uppge att allt detta bestod av sand.

Vid inträdet i Berlin frapperas man ovillkorligen av
fyra saker: stadens vidsträckthet, dess ypperliga
stenläggning, mängden av bildstoder och militärens talrikhet.
Enligt senaste beräkningar utgöres folkmängden av omkring
1/4 million och garnisonen av 40,000 man.

Det syntes här genast till motsats mot de fredliga och
kommersande länder, varifrån vi kommit, att här var ett
rike med andra syften. Det var tydligt, att man befann
sig i en militärstat. Uniformer av alla slag vimlade bland
gatans befolkning. De var glänsande, och deras ägare hade
den mest aristokratiska hållning. Gardes- och
kyrassierofficerarnas silverörnar ovanpå pickelhuvan, och de
senares blanka silverkaskar var onekligen lysande. Något som
onekligen gör massan av militär ännu mera synbar är, att
ingen krigare i Preussen någonsin får visa sig civil, och
något, som höjer uniformen, är den breda röda rand, som



alla från generalen till den lägste soldat bära omkring
mössan. Det är avgjort, att det är bristen på rött i våra
svenska uniformer, som numera gör dem så oansenliga.
De av våra regementen, där en smula av denna färg finnes
kvar, är också de vackraste.

Preussarna ha en utsökt smak i sina uniformskläders
tillskärning. Mössorna äro runda (tschakåmössor), av
särdeles vacker form, och de fula vapenmössor, vilka vår
militär säges ha fått efter preussiskt mönster, brukas
endast av några garnisonsregementen i Rhenprovinserna.
Snittet på officerarnas vapenrockar skulle kunna väcka
ett fruntimmers avundsjuka. De hava långa liv, spetsade
fram och bak, och ytterst korta skört. Detta är
visserligen något kokett, men uppbäres med hållning och smak.
Den allmänna färgen för armén är mörkblått med silver
och grå, melerade byxor, men artilleri- och
geniofficerare hava kragar av sammet, uppslag av sammet och —
vad som förefaller eget — svarta pantalonger. Annars
finnas även vita husarer med guld, röda husarer med guld
och de beryktade svarta husarerna. Varje mansperson är
i Preussen krigstjänstskyldig från 20 till 50 år, och därav
måste han ovillkorligen tjäna fem som veritabel soldat.
Vad stånd och yrke han må tillhöra, så måste han ut, får
ligga i garnisoner, göra fälttåg och bo i kasern, samt kan
ej tjäna upp sig längre än till underofficer, vilken
befattning upphör med tiden för hans conscriptionsskyldighet.
Officerscorpserna däremot äro ständiga. Och av denna
militärtjänst kommer den vackra hållning, man ser hos



l

Fredrik den II:s staty i Berlin.
Stålstick av Poppel och Kurz efter teckning av J. Gottheil.
Magnus Hollertz

nästan varje manlig person i Berlin. Underligt är det
dock, att hos denna så krigiska och stolta militär
mustascher ej förekomma. De brukas blott av kavallerister. I
förbigående vill jag nämna att mustascher nästan alls icke
förekomma bland civila i Nordtyskland. Den mängd
tyskar, som vandrar hit har det gemenligen, men de låta
dem då alltid växa i förmodan, att sådant måste vara
allmänt bland de krigiska svenskarna, som de benämna dem.
Mina ljusa mustascher tillskyndade mig därför överallt i
Tyskland benämningen ”herr kapten”.

Vi togo in på Hôtel de Rome, beläget vid ”den Linden”,
en stor promenad med vidsträckta lindalléer. Hotellet var
ett av de fashionablaste, vestibulen boiserad i blått och
vitt med golv av mosaik. Portiern, klädd i spansk dräkt
av svart sammet, var en ung, bildad man, som talade flera
språk. Rummen och inredningen voro av sådan lyx, att
man kände behovet av en särdeles stor personlig elegans
för att passa tillsammans med dem. En rysk furste och
furstinna Galizin och flera andra magnificenser hörde till
gästerna. Vi vilade ett stycke på förmiddagen efter vårt
nattåg, varefter, sedan baronen givit sig ut, jag
uppvaktades av de ofta nämnda Thalén och Steffen. Den senare
var kännare av staden och blev vår ciceron. Vi begåvo oss
in på det närbelägna ”Café Anglais” för att äta frukost.
Golv, väggar och bord voro här allt av vit marmor, och



disken, sirad med bildhuggerier, var helt och hållet
överdragen med försilvrad zink. I stora salen sutto några
engelsmän, nystärkta och fina, med benen på en stol och ”the
Times” i handen. Dessa engelsmän synas såsom resande
spela en stor roll i Tyskland. Jag nämnde, huru talrikt de
förekomma i Hamburg. Så även i Berlin, vilket de
genomfara på sina turer till Ryssland. Och just i detta samma
kvarter, där detta kafé var beläget, syntes man
företrädesvis hava lagt an på Albions kassor. Där funnos två
hotell med engelska namn, en hel hop magasiner med
uteslutande engelska varor, och till och med en boklåda med
endast engelska böcker. Sådant måste ge dem ännu större
begrepp om sin vikt och betydenhet. Mina bägge
följeslagare och jag vandrade därefter ”unter den Linden”.
där sätena i långa räckor voro upptagna av barn med deras
följeslagarinnor. Vi strövade omkring ända till
middagstimmen, och besökte för värmens skull en mängd
förfriskningsställen. Bland andra ett s. k. Polka-Cafeé, ett
besynnerligt ställe, där en tyrolermusikcorps spelade idel
polkor, glänsande officerare och enkla soldater sutto i
närheten av varandra, och där, för att fullkomna det
löjligt egna i hela tillställningen, uppasserskor (annars
ovanligt i Tyskland) klädda à la Bajadère hoppade omkring i
polkatakt, under det de serverade gästerna.

Jag hade beslutat att följande dagen ge mig av ut i den
stora staden tout solo, vilket särdeles roar mig. Klockan
sju på morgonen gav jag mig av, försedd med några thaler
och en lätt sommarhatt, ty värmen var tryckande. Jag



4

Droskscen i Berlin.
Litografi av Fr. Krüger.

gick på måfå utefter de största gatorna, observerande allt.
På sidorna av trottoarerna närmast gatan voro nu de breda
stenkanterna uppslagna medelst gångjärn, och i de
öppnade kloakerna stodo karlar, synliga blott till
huvudknoppen och uppskovlade i kärror behållningarna. Andra
läto hela gatan översköljas från öppnade rör i
vattenledningarna och sopade omsorgsfullt. En mängd folk var
redan i rörelse, vilket alltmer tilltog under dagen, fastän
gatornas bredd aldrig tillät denna rörelse att närma sig till
trängsel såsom i Hamburg. Allt är här ställt på militärisk



fot. Gatusoparna buro ett slags uniform med
kompanimärken, polisbetjäningen, som ganska talrik vandrade
utåt trottoarerna, en och en, hade full uniform med
pikkask, men igenkändes på sin krokiga sabel och en
silvermedalj, som var och en bar på bröstet. Eget var också att
se enstaka polisgendarmer vandra med gevär på axeln
ständigt omkring samma kvarter. Droschken voro här
likadana som i Hamburg, på en del, de privata,
stod: ”Vereins-Droschke”, på andra, stadens:
”Polizei-Droschke”. Kuskarna på de förra hade hattar med brätten
från en blankhatt men kulle av en pikkask, på de senare
buro de riktiga pickelhuvor. Jag beundrade, som jag
nämnt, hållningen och gången hos karlarna i allmänhet,
men vad som ej fanns i Hamburg, det fanns här: en och
annan sluskig figur med smutsiga kläder och trasiga
armbågar. Du har väl hört beskrivningen på en
berlinerskoputsare: Före detta felbhatt, borstad med blanksmörja,
flottig rock och snedgångna eller nedkippade stövlar.
Sådana såg man, men ingen skog av master, icke denna
rörelse av handlande och vandlande. Det är likväl sant,
att stora, tysta rikedomens palatser, hovståt, militärståt
och sysslolös lyx alltid drar tiggare och uslingar med sig
i släptåg. Butikerna voro både talrika, stora och ståtliga,
och över nästan alla de större såg man ett prunkande
vapen och inskriften: N. N. Hans Majestät Konungens
av Preussen hovparfymleverantör, N. N. H. K. H. Prins
Adalberts av Preussen Livmedikus, N. N. Frisör hos
H. K. H. Prinsessan Charlotte o. s. v.

11 Hollertz 

Boklådorna voro särdeles framstående i Berlin.
Deprunkade av dyrbara gravyrer och voro i största skala. Jag
besökte flera, genomsåg obehindrat vad jag ville, och köpte
några små kolorerade stålstick. De voro liksom alla
bokhandelsartiklar här något dyra och kostade 2 rdr 36 sk.
stycket.

Efter att hava genomvandrat en stor sträcka av en
rymlig och elegant gata, vände jag tvärt om ett hörn, men
befann mig på en lika stor, lika lång, lika rik på trafik,
uniformer och butiker. Denna likhet började till slut
möda mig. Jag sökte med flit efter mindre passager för
att komma till andra stadsdelar. Stadens vidsträckthet
gäckade mig likväl i flera timmar. Slutligen genomgick
jag på måfå en förfallen port och hade den lyckan att
befinna mig i nya trakter. Gator, små och stinkande i den
förfärliga hettan, ruskiga hus och knappt en människa
synlig. Här funnos fönster tillklistrade med papper eller
igenstoppade med trasor, och magra hundar vankade
omkring rännstenarna. Jag mötte några barn, av vilka en
barfotad flicka bar en butelj, och jag såg en nästan naken
käring kuta av in på ett mjölkmagasin. Här var
verkligen en oväntad syn i Berlin. Men där finnas dock sådana
kvarter, och brännvinssuperi drives där i tämligt stor
skala, ehuru den bättre befolkningen och flertalet ej
brukar det. Jag fann mig behöva ombyte, ty lukten var
vidrig, orenligheten stor och värmen likaså. Efter mycket
letande bland gator och gränder kom jag till ett tämligen
stort torg, gick därifrån till större gator, men kände ej



Krolls Garten.
Akvarell av E. Gärtner. Slottsbiblioteket, Berlin.

det minsta igen mig. Slutligen, då jag gått ännu en god
tid, rökt, druckit lemonad, gapat och flanerat, fann jag
klockan vara fem på eftermiddagen. Jag hade gått i tio
timmar och var alldeles uttröttad. Jag vände mig nu till
en Droschke, bad kusken köra till Hôtel de Rome och
anlände omsider dit, efter vad jag tyckte vara en halv mils
åkning. Skjutsen kostade s groschen (ungefär 20 sk.
svenskt), ty i Berlin är det lika taxa, om jag åker 100



alnar eller 12 mil, n. b. i en körning, så kostar det blott
5 groschen.

Efter en middag, som smakade förträffligt, fick jag en
timmes siesta, men måste sedan upp för att med baronen
åka till ”Krolls”. Vi passerade ut genom
Brandenburger-Thor. Därutanför vidtog ”Tiergarten” (Djurgården), en
offentlig promenadplats med gräsmattor och alléer i alla
riktningar. Vi gjorde en sväng för att i förbifarten bese
det långt bort i parken belägna furstliga slottet Bellevue,
återvände därefter till huvudalléerna, bredvid vilka på
något avstånd befanns en hel liten stad av schweizerier
med sina trädgårdar, där vimplar svajade och musik
tonade, och nalkades framåt vår bestämmelse, Krolls
världsbekanta jätteetablissement. I de alléer, som vette
ditåt, voro träden ifrån marken och upp till löven
överklistrade med smala, tryckta affischer där det endast stod:

Krolls Garten
Krolls Garten
Krolls Garten
Krolls Garten

O. S. V.

Det behövdes inte mer. Själva etablissementet vore för
vidlyftigt att här beskriva. Det är ett slags Tivoli, om
man så vill. Där fanns inom dess gebiet trädgårdar med
tusentals stolar och bord, musikcorpser, schweizerier,



Lemonadförsäljerska i Tiergarten.
Teckning av L. Löffler.

långa glaspaviljonger för spisning, karusell, dammar med
segelbåtar, en teater i fria luften, där det gavs en opera av
en verkligt berömd trupp, och slutligen själva
huvudbyggnaden, ett ofantligt stenhus med torn, gallerier,
pelare och valvbågar, liknande dogernas palats i Venedig.
De besökandes antal var här många tusen. Militären flöt
naturligtvis ovanpå, och framför allt utmärkte sig genom
sin sprättiga och nätta hållning en mängd unga
officersvolontärer vid gardena, en stor del nästan gossar till år



och utseende. Här syntes likväl, att så strängt allting
bevakas och näpses i Berlin, skall det ock vara militärer
allena, som kunna tillåta sig en excess eller yttring av
övermod. Vi kryssade mellan massorna av sittande bier-
och lemonaddrickare, stannade en stund för att höra arior
och körer i fria luften, och träffades då vi gick vidare av
ett tillrop på svenska. Vid ett bord sutto två fruntimmer
och en herre: det var fru Bergmansson (numera fru
Hedin) från Kungliga teatern i Stockholm, hennes
sällskapsdam, mamsell Natalia Spanier och deras kassör och
intendent, pianisten Nygren. Baronen kände naturligtvis
fru Bergmansson och vi slogo oss ned bland selters och
champagne. Vi hade en munter och lustig konversation,
fingo veta att fru Bergmansson på resa till Paris blivit
förskräckt genom ryktena om kolerans uppträdande både
där och i Tyskland och därför ämnade vända hem. Vi
superade på stället och foro hem.

Vi voro tidigt på benen morgonen därpå och tog
järnvägsbiljetter för att göra en lustresa till Potsdam. Det var
söndag och vagnarna voro uppfyllda av högtidsklädda
människor av alla åldrar, som lustfärdade till Potsdam,
där det skulle bli stor parad, under det att vi mötte det
ena tåget efter det andra med Potsdamsbor, som gjorde
en söndagstur till Berlin. Vägen gick genom de härligaste
blomstersängar, och som den var blott 2 12 mil lång, voro
vi framme i en handvändning, som man säger. Då vi
stannade på bangården, stod just en ny träng färdig att
avgå till Berlin. På dessa lustturer begagnas mest öppna



Potsdambangården i Berlin.
Teckning 1838 av J. Henning.

kupéer, så att man hade det glada skådespelet att se
bredvid sig en lång, sittande procession av glada och muntra
människor. Där pratades, skrattades och skämtades, och
under de få minuter vi väntade på vagnsdörrarnas
öppnande, inläto sig bägge tågens passagerare i muntert
samspråk. Vi hade i vår vagn flera unga officerare och
mittemot oss sutto sommarklädda, vackra unga flickor, och
ehuru de hade mödrar, fäder och bröder med sig, hindrade
detta dem icke från muntra tillrop och nickningar, och
vår vagn, våra ansikten och bröst översållades med små
buketter eller små strutar, fulla med körsbär, bigarråer
och vindruvor. Baronen kysste på fingrarna åt dem och
mumsade på deras bonbons.



omgivet av en mängd sköna parker och lantställen, ligger
vid Havelfloden i den skönaste nejden av Brandenburg.
Staden är enligt rangordningen Preussens andra
huvudstad och är ganska vidsträckt. Den äger 40,000 invånare,
är både storartat och smakfullt byggd, med breda gator
och många praktfulla byggnader, såsom det kungliga
slottet, flera kyrkor, gardeskaserner och gevärsfabriker.
Som även här ligga förlagda en del av gardena, husarer,

* Kungliga slottet i Potsdam. Stålstick av Lacey efter teckning av
Loeillot.



artilleri och ulaner, till ett antal av 25,000 man, så
prunkade alla offentliga platser med lysande uniformer. Vi
avvaktade ej paraden, som skulle bli i stor skala efter
gudstjänstens slut, utan sedan vi gått omkring ett par
timmar, fått se Preussens gamle kung, ”le roi Cliquot”,
som fransmännen kalla honom i anseende till hans
föregivna benägenhet för champagne, samt större delen av
den oerhört talrika kungliga familjen, intogo vi frukost på
Hötel Neufchåtel och tingade därefter en elegant landå
med dito hyrlakej för att fortsätta promenaden. Vi
gungade ut ur staden och anlände efter någon stund till
Babelsberg, ett praktfullt sommarslott, tillhörigt prinsen
av Preussen, konung Fredrik Wilhelm IV:s bror. Den
vidsträckta parken i modern stil vimlade av besökande, och
en talrik betjäning öppnade fönstren till
slottspaviljongerna för väntade höga gäster.

Från Babelsberg foro vi vidare och hunno snart till det
gamla, europeiskt rytbara ”Sans Souci”, Fredrik II:s
stora, praktfulla efterhärmning av Versailles. Att beskriva
denna vidsträckta park med alla dess franska figurer,
lövväggar och irrgångar, detta stora gamla slott med alla
dess skulpturer, är här omöjligt. Vare det nog sagt, att
springvatten spelade i parken på trettio ställen, i stora
bassänger av vit marmor med nymfer, fauner och
gudomligheter av samma ämne. Där var ett slöseri med statyer,
värre än i Berlin, men sinnrikt, överraskande och
behagligt. På ett ställe höll jag på att dra mig tillbaka med
häpnad, men fann snart, att allt var av sten, som jag trott



vara levande. I en skuggrik lund befanns nämligen Diana
med nio nymfer badande i en grön bassäng, vartill
keruber bestodo vattnet ur lyftade käril. De stodo, lågo eller
voro i simmande ställning och det så naturligt, att man
slogs av ”stupiditet”. På ett annat ställe stod en Venus av
metall, gömd under en glaskupa. Vattnet var nämligen så
anbragt, att det delade sig ovanifrån och fullkomligt
omslöt bilden, som lyste guldgul därigenom och sålunda var
alldeles oåtkomlig för ”kännare”.

Nuvarande konungen har vid Sans Souci uppbyggt ett
nytt slott i grekisk stil, lätt, lysande och skönt. Det ligger
på en böjd, utbreder sig i platfonder och flyglar på en
lägre terrass, förvandlas i pelargångar på en ännu lägre
terrass, och förgrenar sig på ännu djupare terrasser i
paviljonger, konstiga utsprång, trappor och propyléer.
Man måste se sådant med egna ögon för att fatta, vad
skön konst här åstadkommit, och för att baxna över de
summor, som blivit slösade på detta storartade, fantastiska,
grönskande och glindrande Sans Souci.

Återkomna till Potsdam stego vi åter in i en kupé på
bantåget till Berlin, och under det att vi där pratade,
tilltalade oss helt oförmodat en äldre herre på ren svenska.
Han presenterade sig vara lantrådet Fabricius, av en
svensk släkt, som på Karl XII:s tid kommit över till
Stralsund, där han ännu bodde. Ehuru för längesedan blivna
tyskar, hade den seden behållits inom familjen, att äldste
sonen lärde sin hustru och sina barn det gamla
”hemlandsspråket” — ”och vi tala ständigt svenska hemma i mitt


Stålstick av Sagert efter teckning av Biermann.
Magnus Hollertz

hus”, tillade den fryntlige gubben — ”mina pigor kunna
det till och med!” Han frågade efter nya intressanta
böcker från Sverige och inbjöd oss att komma till
Stralsund, för att låta familjen höra något om det forna
fäderneslandet, vilket ofta är föremål för deras samtal.
Då vi återkommo till Berlin, var klockan sex på
eftermiddagen det vill säga middagen var inne, och baronen bjöd
gubben Fabricius att äta med oss på hotellet. Efter mycket
vänskapligt samspråk och mycken champagnedrickning
tog baronen honom med sig till kammarherre Harmens,
men jag — toujours flaneur et sans souci — skilde mig vid
dem och gick att uppsöka två unga svenskar, som
kommit till Berlin, landskapsmålaren Edvard Berg och
löjtnant Armfelt, bägge bekanta sedan längre tid.

Vi hade snart överenskommit att gå till Krolls och se
det inre av denna ryktbara anläggning. Vi fingo oss en
ledsagande vaktmästare och följde honom genom
praktfulla trappor och portiker, biljardsalar och rum för alla
slags tillställningar, samt stannade i en konsertsal, vars
make i lyx och storlek jag ej sett. Den var inredd i vit
marmorstuckatur med guldinkrusteringar, hade en
kunglig läktare med hautreliefer i gips och en upphöjd plats
för orkester. Ridån med preussiska vapnet var nedfälld,
så att vi ej såg scenen, men på golvet stod — hör och
undra! — ettusenfemhundra mahognyrottingstolar och
i taket hängde trettio praktfulla ljuskronor. Härefter
genomgingo vi två matsalar, där borden efter table d’hôten
ännu stodo halvt besatta med silverplatåer och skålar, och



Sans Sonuc
se efter Biermann.

Fontänen i

ing av

Has

Teckn
Magnus Hollertz

där det för hungriga personer skulle ha känts en skön
matlukt.

Sedan vi genomgått åtskilliga andra rum, svällande av
siden och draperier, befunno vi oss i en hast i en stor sal,
full av folk. Ledsagaren förklarade, att det var
roulettsalen — ty detta spel är tillåtet hos Krolls, ehuru just inte
på söndagar, men det var ej så noga. Jag hade för min del
ej varit med därom, och vi beslöto att roa oss ”på försök”.
Sedan vi alltså omsider kommit igenom den mängd karlar
av alla åldrar, som här trängdes och pratade, lade vi var
sin halva Thaler (1:18) på ett nummer. Själva
spelapparaten består av ett stort runt bord, vilket i mitten höjer
sig till en smalnande, rund pyramid, försedd här och där
med hål, övertäckta av en liten mässingsbåge med en
klocka. På det flata av bordet finnas överallt numrerade
plättar, vilka bestämma vinstens mångfald. När man på
någon av dessa lagt sin insats, och turen kommer, får man
fatta i ett mässingstrycke och efter behag trycka till. Vid
detta grepp hoppar en elfenbenskula upp i luften ur
pyramidens översta topp, nedfaller på sidan, rullar ned i något
av hålen, eller går utefter pyramidens yta och förlöper
sig. I förra fallet medför hon vinst, bestämd genom
nummer, i det senare — och det inträffar oftast — håvar
markören åt sig insatsen och lämnar trycket åt en annan.
Vana vid spelet, lugn och beräkning vid tryckandet gör
mycket. Jag gav min tribut av nio halvthalrar, Berg likaså,
men åt Armfelt sköt man till sist 26 Thaler (omkring
72 Rgs.) . Vi voro nu nöjda och besågo resten av etablisse-



Slottet i Berlin. Stålstick av Poppel och Kurz efter teckning
av J. Gotthell.

mentet, om vilket det sägs, att det är utan like i Europa,
och man tror det, när man sett det.

Med mina bägge svenska vänner genomströvade jag
staden även följande dag. Vi besökte alla slags offentliga
ställen, förtärde fabulösa kvantiteter lemonad, besågo
arsenaler, tyghus, kyrkor, teatrar och slutligen kungliga
slottet. Denna byggnad är ej av den antika
regelmässighet som Stockholms slott och har ej heller fördelen att
vara så högt belägen. Men den är mycket större och ser
ut som flera sammanbyggda palatser.

Den bekanta promenaden ”die Linden” (man bor bei
den Linden, går unter den Linden), svalkade oss under



middagshettan och framställde ungefär samma tavla som
Jungfernstieg i Hamburg, men var mycket mindre. På
förslag av Armfelt, som förut varit i Berlin, besökte vi
på eftermiddagen ”Rosenthalerthor”, för att se på
folklivet. Stadsporten hade den vanliga formen av en
triumfbåge, men med krenelerade och befästade torn. Här är om
aftnarna samlingsplatsen för barnpigorna och deras små
följeslagare och för deras beundrare bland militären, dessa
uppsträckta dragoner och sergeanter med mustascher à
la Fritz och sirliga kanonlockar, dessa förföriska
pigadonisar, som fransmännen benämna ”tourlourous”.
Utanför stadsporten utbredde sig en vidsträckt,
halvcirkelformig gräsplan och därutanför en ännu större, sandad
plan, varifrån en mängd stora kastanjealléer utgick åt alla
håll, såsom strålarna från solen. Hundratals bänkar
runtom gräsplanen voro fyllda av bonnes och barn,
martialerna, här och där blandade med civila, stodo och kråmade
sig eller vandrade omkring med sina coups d’oceil
séducteurs. Därutanför på sandplanerna stodo Droschken ilånga
rader, och i alléerna vandrade mycket folk. Vi gingo på
måfå framåt under kastanjernas skugga och kommo efter
ungefär en fjärdingsvägs promenad till ett slags tivoli,
kallat ”Gänseruhe” (Gåsvilan), där madamer, fruar och
jungfrur, gesäller, soldater och betjänter åkte karusell,
drucko bier och applåderade en stor tuppfäktning, för vars
skull mycket folk hade strömmat till. Vi generade oss icke
utan blandade oss in i nöjena, och ingen fann sig förvånad
därav. Från vårt bord hade vi här rikt tillfälle att obser-



Unter den Linden. Akvarell av H. Hintze. 1844.
Slottsbiblioteket, Berlin.

vera den Witzighet (fallenhet för speglosor och jakt efter
kvickheter, som i allmänhet utmärker gatubefolkningen
i Berlin), samt den kostliga dialekt, på vilken de lägre
klasserna därstädes uttrycka sig. Den bättre och bildade
befolkningen i Berlin talar rent, men arbetsklassen säger
till exempel: ”Det jlob ick nit” i stället för: das glaube
ich nicht, ”Se sind je schon jejangen” i stället för: Sie sind
ja schon gegangen o. s. v.

12 Hollertz 

MARSCHROUTE

Vi skulle nu övergiva Berlin och fortsätta vår resa söder
ut. Det var på förhand bestämt, att vi efter ett besök i
Töplitz och Carlsbad i Böhmen, där många svenskar
uppehöllo sig, skulle över Prag begiva oss till Wien,
därifrån följa Donau på ångfartyg till Ulm och sedan över
Strassburg gå till Paris, samt vidare över Bryssel
återvända hem. Vilken marschroute och vilka utsikter!

Jag var glad som en lergök, då vi om tisdagsmorgonen
gåvo oss av. Vi hade kunnat följa med bantåget till
Dresden, men baronen, som åtskilliga gånger hade befarit
denna väg, hade beslutat att denna gången helt makligte
genomfara Brandenburg och Sachsen. Sedan skulle det per
ångvagnar och ångfartyg gå fortare. Vi hade alltså
beställt platser i en ”Schnellwagen”, ett slags lätta diligenser,
som befara landet i alla riktningar. Vagnen var delad i tre
rum, vardera för två personer, hade fyra hästar och på
förspannet red postiljonen. Det bar av i sträckande fart.
Taklädret var nedfällt, så att vi sutto i fria luften med
makliga ryggstöd. Klädda i lätta kautschuksrockar och
mössor samt med pipan i mun sutto vi språkande om nytt
och gammalt och sågo oss omkring. Landet var tämligen
backigt och syntes ej övermåttan fruktbart, men desto
omsorgsfullare odlat. Vete, klöver och bovete omväxlade
med parker av ek och bok, insjöar och vattendrag
glimmade här och där, byar, köpingar och städer omväxlade



ganska tätt. Vi hade på högra sidan om oss ehuru på
tämligt avstånd både Gross Beeren, Jüterbogk och Dannewitz,
bekanta sedan 1813 och troligtvis hatade av fransmän.
Omvägen dit var likväl för stor, och medpassagerarna
försäkrade oss, att intet var att se annat än några
obetydliga monumenter, inbäddade i rågåkrar. Första natten
tillbragtes i Buchholtz, en tämligen stor stad vid en liten flod
vid namn Dahme. Följande dagen forovi genom slätare, på
sina ställen sanka länder, där bördigheten tilltog, och där
man ofta utbjöd vindruvor, fyra skilling för en full
hattkulle. Nätterna voro märkvärdigt nog kolsvarta
ochövergången från dag till natt plötslig. Vi hunno sålunda först
i mörkret rulla fram över den bro, som över Spree ledde
in i Spremberg, en stad stor som Linköping, där jag om
morgonen såg ofantliga planer vid flodstranden
övertäckta med stenkärl, och där vår avresa ledsagades av
rasslet från hela sträckor med klädesfabriker.

Vid middagstiden beträdde vi konungariket Sachsens
område. Det bestämda uttryck, som träden och växterna
meddela ett landskap, hade under tiden småningom
förändrat sig. I nejderna söder om Berlin hade de här och där
förekommande lunderna och skogarna av bokar, dessa
vackert grönskande träd med sina behagliga former och
sitt uttryck av ett milt leende, blandade här och där med
den höga och segrande eken, upplivat det däremellan
backiga landskapet. Längre söder ut hade vidsträckta
slätter öppnat sig: sanka ängar med livligt grönskande
gräsmattor och blomsterväxter med stora och glänsande



blad, med grupper av alarnas yviga, mörka lövverk och
frodiga utseende, bjärt avstickande mot ymnigt
uppstickande pilar.

Vi hade på långa sträckor genomfarit en natur som
liknade stundom en prunkande skönhet, stundom en
furstinna i galadräkt. Nu höjde sig landet, verkliga anledningar
till berg började förekomma och slutligen hade vi både
berg och dalar liksom i den gamla kära Norden. Jag
tyckte mig se gamla bekanta, då jag först sparsamt men
sedan i massa såg granar, mörka, allvarsamma och
oföränderliga som fasthetens, djärvhetens och lugnets
symboler och de lika allvarsamma men något tristare tallarna.

I Sachsen, till och med i bergstrakten, syntes
befolkningen vara ännu talrikare än i Brandenburg. Det var en
oändlighet av städer och byar. Vi kommo tidigt nog till
Zittau, en vacker stad vid floden Niesse på själva
Böhmergränsen. Vi skulle här invänta baronens brev från Sverige,
kommande över Berlin, och som det ännu var ljust, gick
jag ut och spånslog. Hela staden såg ut som en stor fabrik.
Där voro idel väverier, kattunstryckerier, färgerier och
garverier, och ingen var sysslolös mer än jag. Värdshuset,
där vi bodde, hade ett tämligen populärt utseende. Vi
anvisades ett par rätt vackra rum en trappa upp, men på
nedre botten var en stor sal, vars framsida var nästan helt
och hållet öppen mot gården. Där stektes i en stor spis
och där satt gäster vid sin bier. Där såg så trevligt ut, att
jag gick in. Värdinnan i stor hög mössa pysslade i spisen
tillsammans med ett par pigor, värden rökte sin pipa och



stickade på en strumpa. Ett par andra manliga gäster hade
biersejdeln framför sig, pratade och stickade även. Men
vad jag icke hade väntat fick jag även här skåda. Vid ett
bord sutto ett par figurer, snarlika korrektionister, åto stek
av alla krafter och klunkade vin ur en mässingsbandad
trästånka. Värden upplyste mig om, att de var —
munkarl Jag gjorde flera lovar kring dem och gav mig
slutligen i samspråk. De heliga fäderna sågo högst gemena ut
och voro unga karlar av min ålder. De voro från Böhmen
och ämnade sig till ett kloster i Bischofswerda på visit. De
voro svåra att förstå, skorrade förfärligt och sade ”mior” i
stället för mir, ”bioten” i stället för bieten o. s. v. Men
inställsamma och pratsamma voro de bägge två. Jag har
aldrig sett gemenare och farligare fysionomier och skulle
ej velat haft dem två minuter under mitt tak. De hade en
liten bar fläck vid hjässan, efter vad jag tyckte en
naturlig tonsur, men var för övrigt försedda med långt, tovigt,
svart hår. Deras kostym bestod av en brun, smutsig
yllekåpa, hopfästad om livet med en rem, och av en
bredskyggig filthatt. Ingenting mer — icke en tråd mer!
Skjorta kom minst i fråga. Händer, fötter och ansikte voro
brungrå och smutsiga, och de svarta porerna bevisade, att
tvättning var en överflödig lyx. Vid den enes bälte hängde
en vinflaska av läder, vid den andres en lärftpåse och ett
smutsigt radband av trä. De tycktes vara okunniga som
djur, och visste ej vad slags orden de tillhörde. Jag gav
dem en halv thaler till delning, varvid den ene kysste min
hand med ett otäckt grin utan att bekymra sig om, ifall



jag var kättare eller rättrogen. Jag lät värden förstå, att
deras sätt och skick förvånade mig, och han svarade så
katolik han var i ungefärlig översättning, att de voro ena
stora skojare, att jag borde ha givit dem två groschen, och
att om jag gav dem r00 thaler, skulle de tigga lika
oförskämt ändå.

Jag gick upp och fann vår aftonmåltid framsatt. Den
bestod av ett fat med påbredda smörgåsar, ett par
bumpertar bier och ett fat plommon. Sådan kvällsvard brukas
mycket i dessa trakter. De äta plommon till brödet. Vi åto
för egenhetens skull, och det smakade ej illa. Posten kom
på morgonen. Friherrinnan Gyllenhaal skrev, att man var
mycket ledsen i Stockholm, ty kungen var sjuk och hade
inställt sin och familjens tillärnade resa till Särö.
Aftonbladet och Posttidningen, som medföljde, berättade
detsamma och dessutom, att koleran uppträtt i Hamburg,
Lübeck och Stettin m. fl. ledsamma nyheter, som
förmådde baronen till beslutet att genast vända om hem. ”Vi
måste höra, om Stettin är friskt”, yttrade han, ”då fara
vi därifrån direkt till Stockholm. Är det smittat, måste
vi söka över Hamburg komma till England och därifrån
till Göteborg, ty jag ligger ej en dag i karantän.” Adjö,
vår vackra resplan, adjö, Paris!

Vi togo genast posthästar och voro två dagar därefter
åter i Berlin. Här funnovi besannat, att kolerafall uppträtt
i Stettin, ja, redan i själva Berlin! Vi avvaktade således icke
stadens förklarande för smittad utan kastade oss in på
natträngen. Jag sov icke en blund för de pratande tyskar-



nas skull och var rätt glad oaktat all missräkning, då vi
om morgonen åter installerade oss på det kära Hötel
d’Angleterre i Hamburg. ”Filosofien har alltid varit höga
själars yttersta tröst”, säger Scribe i en av sina pjäser, och
jag var av aktning för mig själv tvungen att biträda hans
lära. Jag tänkte på Jakob Ärligs ordspråk och på ”Ödets
lek” av Herman Bjursten och gick och lade mig.

1 ”Vad som en gång skett, kan ej mera hjälpas” (F. Marryat).
HAMBURG IGEN

Efter en genomgående sömn, vilken varade ända till
den timme, som hos oss kallas middagstiden, och sedan
min Nestor begivit sig ut i staden, beslöt jag att på en
karta söka reda på vägen till de berömda Elbebaden för
att stilla min nyfikenhet och uppfriska min lekamen. Med
vederbörligen kartbelagt minne marscherade jag således
av på de rejäla gatorna och anlände till kajen, varifrån
en jollman förde mig över till den förut omtalade stora
ön Wilhelmsburg. Ovanför varven voro här belägna långa,

* Blankenese. Stålstick av Poppel och Kurz efter teckning av
F. Gottheil.



flytande badinrättningar, emot vilka herr Gjörckes skulle
ta sig ut som en liten fisksump. Jollmannen fick välja
ställe och landsatte mig på en lång bro utanför herrar
Donner & C:os badanstalt. Etablissementet, beläget på
ett ställe, där Elbe strömmar tämligen starkt, upptog en
högst betydlig sträcka av badrum och bassänger.
Inredning och uppassning var av utsökt beskaffenhet. Jag
firade Dogens förening med Adriatiska havet, eller med
andra ord: rännstensungens med Elbe! Vid återkomsten
till hamburgerkajen ville jag i förlitande på min
kännedom om väderstrecken taga en annan och som jag trodde
ginare väg hem, men vare sig i följd av kompassens
missvisning eller någon annan av de outredda naturkrafter,
som narrade Oden — ångbåten — att stöta sönder
Jutland, gick jag galet och förirrade mig ett par timmar. Jag
kom ut till en stadsport, där en verklig idyll presenterade
sig: bland vävar som blektes på ängarnas gräsmattor
gnagde tjudrade getter och bräkte första bas till arior,
avsjungna i korus av kringpallrande gäss. Jag skulle hellre
sett, att de varit stekta, och vände mig rådvill till de flesta
personer för att få veta, var jag var. Sålunda välvillige
och ofta tillrättavisad kom jag äntligen hem och fick veta,
att baronen åkt bort till middagen. Jag uppsökte därför
några av vännerna, som ännu voro kvar, åt middag med
dem och antog med glädje tillbudet att göra en utflykt
utför Elben.

På en liten ångbåt vid namn ”Concordia” gledo vi ut
från Sankt Paulis bryggor, skuro den stora sköna Elbesyta,



beundrade de många härliga öarna och den vidsträckta
vattenspegeln, som snarare liknade en stor havsvik än en
flod. Hela eskadrar av stora skepp och små smackar mötte
oss, och på den närmaste, högra stranden bildade
fortlöpande sträckor av villor, byar och lantställen samt
parker en verkligt målerisk tavla. Efter omkring två
timmars färd voro vi i Blankenese, en stor köping i Holstein,
med brokigt målade hus, bjärt gullgula tak och gräsgröna
fönster och dörrar. Denna pittoreskt belägna köping,
berömd för sin snygghet och livlighet, är en av de orter i
Hamburgs omgivningar, som resande först besöka.
Invånarna, som lära härstamma från Holland, bestå till
större delen av välmående och raska lotsar och fiskare,
som med sina små fartyg ströva vida omkring i Nordsjön.
Blankenese ligger på höjder ovanför floden, och
stentrappor leda i alla riktningar dit ned. Blankenesiskornas
dräkt är originell, och den sorgliga svarta färgen nästan
uteslutande nyttjad, ty en och var har för det mesta att
sörja någon på sjön omkommen anförvant. En
sjömanspys ledsagade oss upp på en höjd kallad Süllberg, där vi
från en liten paviljong, belägen vid foten av en borgruin,
hade den mest storartade utsikt över Elbe, dess öar, fartyg
och de mittöver i blånande fjärran skimrande byarna på
det hannoverska landet.

På ett i stor stil inrättat värdshus, ”Fährhaus”, smorde
vi oss med det närbelägna havets läckerheter, ostron, fisk
och hummer, beskådade den livliga omsättningen av
omnibusar och ångbåtar till och från Hamburg, bestego



en av de senare och återkommo på kvällen ganska förnöjda
med vår dag.

Vid min hemkomst fann jag baronen, som redan på
förmiddagen telegraferat till Lübeck för att få veta, om
koleran visat sig där. Svaret, avgivet av svenske konsuln
Nölting, lydde: ”att staden ännu var fullkomligt frisk.”
Samma besked avgav han även på förfrågan från Sverige,
men som det sedan befanns, att såväl Hamburg som
Lübeck redan många veckor förut haft koleran i sina
sköten, ehuru sådant för handelns skull av auktoriteterna
doldes, blev konsul Nölting, som bekant är, avsatt från
sin viktiga post, den han i många herrans år med heder
bestritt. Av svaret, sådant det lydde, blevo vi emellertid
lugnade, och gjorde oss ej så brått med hemresan. Följande
morgon anlände en betjänt med inbjudning till baronen
och hans följeslagare att samma dag spisa middag hos
senatorn Jenische på hans egendom Flottbecker Park,
belägen i Holstein ungefär en mil bortom Altona. Ännu
ett skäl till dröjsmål.

Middagen var bestämd till klockan sex, och som baron
Gyllenhaal hade andra bestyr, stämde vi möte vid
Jenischberg på utsatt tid. Jag enleverade alltså mitt orakel
Hildach, tog en elegant fiacre med thy åtföljande betjänt och
körde själv, en grand seigneur, genom Hamburg och
Altona ända till dess slut. Vi stego här ur för att till fots
genomvandra de härliga, världsbekanta trakterna utom
Altona. Staden var här betydligt tystare än det rörliga
Hamburg, och byggnadsstilen mera gammaldags. Staden



är nämligen, undantagandes några nyare försköningar åt
hamburgersidan, sådan, som den uppbyggdes efter den
totala förstöringen genom eld och brand, som vår svenske
Stenbock 1713 lät den genomgå, en gärning, som väckte
hela Europas fasa och som kostade Stenbock ett av egna
samvetskval och andras misshandel uppfyllt fyraårigt
fängelse. En över händelsen uppsatt minnestavla
innehåller, vad historien även berättat, att sedan danskarna
under krigets gång vid belägringen av Bremen (som då
var svenskt) hade skjutit dess förstad Stade i brand,
förstod guvernören därstädes, greve Wellingk, en mot
danskarna oförsonlig tysk, att reta Stenbock till en
vedergällning mot Altona, och så blev denna stad, stor, rik och
blomstrande, som efter ett hjältemodigt försvar måste
öppna sina portar för svenskarna och då redan varit flera
månader i deras våld, först obarmhärtigt plundrad och
därefter antänd på en mängd ställen, 40,000 människor
till ruin och fördärv. Denna gärning, tillägger inskriften,
begicks av en annars beundrad hjälte, som i detta
ögonblick förbytte sig till en tiger av grymhet och som, råare
än medeltidens barbarer, vilka endast torterade sina
krigsfångar, sölade sina händer med oskyldiga barns och
kvinnors blod och tårar. Också måste han i sitt underjordiska
fängelse i Köpenhamn två gånger om dagen höra denna
berättelse för sig upprepas, till dess han efter fyra års
marter dog därstädes 1717.

Jag bugade mig för detta sorgliga minne och
utträdde med min följeslagare genom en stadsport, kallad



Rainvilles trädgårdar. Stålstick av Poppel och Kurz efter teckning
av J. Gottheil.

”Nobisthor” (den bär inskriften: Nobis bene, nemini
male = må det gå oss väl och ingen illa!) till landets ljuva
lugn. Naturen här är paradisisk, skön i sig själv och ännu
mer förhöjd genom allt, vad mänsklig makt kan
åstadkomma. Straxt utom Altona ligger en vacker kyrkby,
Ottensen, med en kyrkogård närmast landsvägen, där
Hildach påstod, att vi skulle gå in. Bland andra härliga,
skuggrika träd reste sig där en jättelik lind, och vid foten
därav låg en simpel sten, på vilken stod: ”Klopstock,
Messiassångaren, vid sidan av sin Meta”. Ett annat
monument var upprest till minne av den tappre hertig Carl



Wilhelm Ferdinand av Braunschweig, som efter den
olyckliga slaktningen vid Auerstädt 1806 emot Napoleon
här dog av sina sår. Strax bortom Ottensen ligger
Rainvilles Hôtel på den höga Elbestranden med en förtjusande
utsikt över Elbe och de terrassvis ned mot flodstranden
anlagda trädgårdarna. Vi drucko här ett glasbier och fingo
bese rummen och sparlakanssängen, där konung Carl X
av Frankrike under sin landsflykt under en lång tid hade
sitt tillhåll. Här börjar en bred och magnifik chaussée,
som sträcker sig ända till Blankenese under en nästan
oavbruten sträcka av de skönaste villor och
trädgårdsanläggningar, mest tillhöriga rika hamburgerfamiljer. Elbe, med
sina ljuvliga öar och avlägsna rökpelare framskymtar
överallt, träden är av en grönska så yppig, att den nästan
stöter i svart, och överallt, till höger och vänster,
framblicka uppe i alléer av poppel och andra frodiga träd
grindar med vita marmorpelare och bakom dem villor och
lustslott, med pelare, frontoner och verandor, mest av vit
marmor.

Så småningom nalkades vi målet för vår vandring,
Flottbecker Park eller Jenischberg, som den numera
kallas. På en fri plats framför ingången ligger ett stort
värdshus, ”Beim Bäcker”, i prydlig, utbroderad
schweizerstil, en mycket besökt förlustelseort för le beau monde
från Hamburg och Altona. Genast vid inträdet i den
präktiga parken, som står öppen för allmänheten, leda
dels stora vägar, dels romantiskt slingrande grässtigar
omkring åt alla håll. Här och där äro höga kullar, från vilka vi



Orangerier i Flottbeck. Stålstick av Poppel och Kurz efter teckning
av J. Gottheil.

hade den underbaraste utsikt över det kringliggande
landskapet. Längre fram förekommo breda kanaler, omgivna
av höga, sluttande gräsbäddar, och vid de vackra broarna,
som ledde däröver, stodo tavlor med tillkännagivande, att
här var gränsen för främmandes tillträde. Här vidtog den
inre parken med ännu omsorgsfullare skötta vägar, med
tempel och statyer mellan de härligaste lövpartier. Vid en
slingring av vägen hoppade vi bägge till vid ett dunsande
buller, och det befanns, att en hel hjord av hjortar låg
mittpå vägen och hastigt rusade upp vid vår ankomst. De
hoppade en minut vägen framåt, men vände hastigt i en



rät vinkel och störtade med blixtens hastighet undan
bland lövverket. Parken var ofantligt stor, och först efter
en god stunds promenad anlände vi till trakter, där den
utan stängsel eller hägnader började övergå till
trädgårdar. Hildach följde mig nu till trädgårdshusen och tog
avsked, sedan han presenterat mig för konstgartnern på
stället. Han skulle kasta sig i en omnibus på vägen, för
att åter vara i Hamburg och åtfölja baron Gyllenhaal till
Jenischberg.

Jag introducerade härefter mig själv, nämnde de
orsaker och omständigheter, under vilka jag kommit till
såväl Hamburg som Jenischberg, och inbjöds på det
artigaste i gartnerns bostad, vilken var av utsökt
komfort och elegans för en trädgårdsmästare i vår mening.
Men dessa direktörer eller föreståndare för
konstträdgårdarna i Tyskland äro något helt annat. De äro akademiskt
bildade och i sin vetenskap graduerade personer (så var
ock denne), och deras titel ”Kunstgartner” eller
”Garten-Directeur” betyder på kunskapernas vägnar ofta så
mycket som en botanikprofessor hos oss. Herr Cramer,
så var dennes namn, var en fullkomlig gentleman och
bodde med sin familj som en prins. På det mest
förekommande och otvungna sätt inbjöd han mig till ett litet
trädgårdsmål. I en salong, prydd med blomsterrariteter,
stod ett bord, serverat med vindruvor, persikor och
bigarråer av fabulös storlek. Därtill framsatte han en butelj
portvin av en sort, den han erhållit i present av konungen
i Preussen, och därovanpå bjöd han på dyrbara cigarrer,



Teufelsbrücke vid Flottbeck. Stålstick av Poppel och Kurz efter
teckning av F. Gottheil.

av vilka prins Albert efter ett besök förra sommaren
skickat honom en kista. Efter detta fick jag bese huset,
som han disponerade, hans bibliotek och arbetsrum, där
bland annat i sammetsfodraler förvarades åtskilliga
medaljer, dem han, såsom gärder av beundran för hans konst,
erhållit av åtskilliga monarker, åtföljda av diverse
smickrande handbrev. Ibland dessa medaljer fanns en av guld,
26 dukater stor, på vars ena sida stod: ”Oscar, konung av
Sverige, till W. Cramer, konstgartner på Jenischberg”,
och på den andra konungens bröstbild. Här låg också ett
album, en stor, i rosenträ infattad bok, i vilken alla be-

13 Hollertz 

sökande tecknat sina namn. Här förekommonamnen på de
flesta regerande furstar i Europa, på statsmän och
dignitärer, på indiska nabober, och underliga hieroglyfer,
föreställande namnen på Sandviksö-furstarna Karakara och
Kakoëuali. Vår konungs namn förekom på tre ställen, med
data, och på en sida stod ”Greven av Beckaskog” (vår
kronprins) och ”Maximilian, Prins von Leuchtenberg”.
Cramer visade mig, att av ödets slump stod på sidan
bredvid ”Gustaf, prins av Wasa” och ”Caroline, Prinsessa av
Wasa”. Han berättade, att prins Max hållit sin hand över
dessa namn, medan han och kronprinsen skrev sina
egna?! Mitt kom också dit. (Må ingen komma och hålla
sin hand däröver!)

Vi gingo härefter ut för att bese orangerierna. Även de
voro hus av järn och glas i Paxtons fason, och i dem var
nedlagd en kolossal förmögenhet. Orkidéer av de
härligaste och praktfullaste slag fyllde två hus. I ett annar
visade han åtskilliga kuriositeter, blommor, sammansatta
av olika sorter genom croisering eller s. k. hybridisering.
Dessutom en mängd egendomliga blommor, upptäckta på
senare tider, såsom t. ex. en kaktusart, Cereus
grandiflorus, som om dagen visar sig trumpen och död, men om
natten under några timmar öppnar sina stora och
välluktande blommor. Den kallas också ”Nattens drottning”.
Vidare förekom den s. k. vattensamlaren, en blomma från
Perus högslätter, som om natten samlar kalken full med
vatten, varmed hon om dagen bevarar sitt eget och en hop
insekters liv, Magnetblomman, vars avlånga, fågellika



krona ständigt är vänd i norr och söder, så att, om krukan
flyttas, blomman inom en timme återtagit sin direktion.
Slutligen avbröt han och satte i min hand en liten kvist
av den s. k. saluterblomman, och jag hade ej hållit den en
minut, förrän i följd av handens värme den ena efter den
andra av de små blommorna uppsprack med en svag smäll
och utpustade en rök såsom ur en miniatyrkanon. Vi
upprepade en lång stund denna näpna lek.

Herr Cramer underrättade mig nu, att senatorn ännu
var i Hamburg och fruntimren ute och åkte, varför jag
borde begagna tillfället att se slottets inre, vartill efter
middagen troligen ej bleve tid. Han åtföljde mig och vi
vandrade genom trädgårdarna.

Vi nalkades nu slottet, vilket är uppbyggt helt och
hållet av vit marmor i italiensk stil. Från hörnen uppsköto
tinnarna av huset i 6 à 8 pelare, av vilka några voro
skorstenar. Vestibulens golv bestod av olika färgade stenar,
väggarna av vit marmor och taket av glas med inbrända
figurer, stegen i stora trappan bestodo av sex alnar breda
marmorskivor. Ledstängerna voro av mahogny.
Praktvåningen en trappa upp var av den mest solida elegans,
ävensom de särskilda familjemedlemmarnas våningar i
nästa étage. Mademoiselle Jenisches toilettrum var en
féboning, vars härskarinna jag var särskilt nyfiken på att
få se. Draperierna kring fönstret uppburos av i luften
svävande, på sina ståltrådar hängande marmoränglar, och
toilettspegeln, infattad i drivet silver, hade till
sköldhållare tvenne massiva silverfigurer av 1 alns höjd. Möb-



lerna i åtskilliga rum voro av sandel, rosenträ och
ebenholtz, inlagt med pärlemor och silver. En sådan boning, så
till det yttre som det inre, har åtminstone icke konungen
av Sverige. En lakej, som åtföljde oss, antydde på det häf -
tigaste, att vi ej skulle röra en uppslagen bok, vari
senatorn läst på morgonen, eller sysakerna, som lågo på ett
annat bord. Från en glaspaviljong på taket hade vi utsikt
över hela parken och nejderna däromkring ända bort till
Elbe. Den utsatta middagstimmen var nu inne, så att jag
blott hann återvända till herr Cramers bostad för att påtaga
min medförda vita halsduk och infinna mig till middagen.

Matsalen var ett stort tavelgalleri, tapetserat med
holländska och italienska mästerstycken, men om maten
talar jag ej mycket. Den var krånglig och konstig och
dyrbar. Sällskapet bestod allenast av senatorn och hans familj,
baronen och jag, samt kommerserådet Barclay från
Göteborg. Senatorn själv, en gammal man av nobelt utseende,
hade tycke av salig konung Karl Johan. Han hade
kritvitt, knollrigt hår och örnnäsa, ehuru av något mindre
proportioner än den store dödes. Hans fru var också en
gammal älskvärd dam av ett något sjukligt utseende. Den
tredje familjemedlemmen, mademoiselle Jenische,
senatorns brorsdotter, var helt enkelt en okonstlad tyska utan
något framstående av skönhet och behag, men — vad
som var märkvärdigare — hon syntes vara sina fulla
trettio år, denna ensamma arvtagerska till millioner. Efter
måltidens slut promenerade vi med damerna i parken. De
voro klädda i helt enkla svarta hattar och i schalar, dem



baronen efteråt påstod vara de allra dyrbaraste äkta
kashmir, men vilka de buro så vårdslöst hopsnodda, att jag
ej fann dem värda en blick. Efter intagen kopp thé foro
baronen och kommerserådet sin väg, sedan jag vägrat att
åtfölja dem. Jag föredrog att återvända till Hamburg
fotledes, ehuru det var långt, men det var månsken och jag
ville motionera ned alla godsakerna från middagen. Vid
parkens portar steg jag alltså ur vagnen, påtände min cigarr
och kände mig helt förnöjd att kunna ensam återvända
genom dessa trakter, dem jag kanske ej så snart skulle återse.

Om det varit tyst på chausséen under dagens lopp, var
det nu så mycket livligare. Aftonsvalkan och det härliga
månskenet hade utlockat skaror av promenerande, men få
gingo till fots. Nästan alla åkte eller redo. Stora
holsteinervagnar med 6 à 7 säten efter varandra voro fullproppade
med herrar, fruntimmer och barn. Andra åkte i kalescher
och chäsar och stora skaror av bägge könen travade till
häst, allt under muntert skratt, prat och väsen. Jag
förvånades, att bland herrarna finna en så stor mängd bruna,
ja, nästan svarta sprättar i vita underkläder, blå frackar
och halmhattar, men hörde sedan, att en mängd kreoler
från Danska Västindien, söner av plantageägare och
handlande, bosätta sig i dessa trakter av Holstein, köpa
egendomar och trivas, ävensom att en hel hop av de mestizer
och kreoler, som ständigt ligga i Hamburg som ombud för
sina associéer eller principaler i Havanna och Jamaica,
vanligen hyra sig sommarnöjen här i Flottbeck. Samma
liv på vägen fortgick ända fram till Altona. Jag pallrade

[2o1]
Magnus Hollertz

så smått och njöt av den harmoni, som syntes råda mellan
natur och människor, lyckliga och bekymmerfria, i en
skapelsens trakt, där det endast behövdes glatt sinne för
att medgiva sig vara delaktig i ett jordiskt paradis. När
jag återkom till Altona, var jag emellertid betydligt trött,
steg in i en omnibus och lät halvsovande föra mig ända
till porten av vårt hotell.

UTFLYKT TILL VIERLANDEN

Baronen hade följande dagen några uppköp att göra
och några avskedsvisiter, varför jag hade min frihet. Jag
uppsökte alltså den förut omnämnde unge dansken
Nannested, och vi beslöto att göra en utflykt till de
berömda ”Vierlande”, hemorten för de vackra bär- och
blomsterflickorna, som jag förut omtalat. Vi togo oss en
cabriolet och foro genom Sankt Georg i en skön allé ut
genom Berlinerthor. Även härutanför vidtog en präktig
chaussée, kring vilken närmast porten lågo en massa
lantställen, gemensamt kallade Hammerbrook. Sedan var
vägen helt och hållet späckad av lanthus och villor i en
halv mils sträcka. Ända ut till ett värdshus, kallat ”der
letzte Heller” (sista styvern), gå varje halvtimme
omnibusar från Hamburg. Landet sänkte sig nu och skänkte
oss den härligaste utsikt över det mest avlägsna fjärran.
Nedanför våra fötter glänste en liten flod, Bille. Bortom
den utbredde sig över fälten grävda kanaler, skyddade på



insidan av höga jordvallar, och där bakom, lägre än
vattenytan, lågo de rika Vierlanden. Vid horisonten syntes
en verklig, grönskande bergås, det var jordvallarna mot
Elbe. Den härliga, på grönsaker, trädgårdsfrukter och
blommor yppigt rika landsträcka, som kallas die
Vierlanden, äges gemensamt av Hamburg och Lübeck och har
10,000 invånare i fyra socknar. Invånarna äro av
holländskt ursprung, och deras dräkt och seder ha under
århundradenas lopp bibehållit sin egendomlighet, likasom
fysionomien av de fruktbara landsträckor, de bebo. En
huvudnäring i Vierländerna är odlingen av jordgubbar
och trädgårdssmultron. Vi sågo stora landsträckor
uppfyllda därav, ävensom av rosenbuskar, vilka vierländarna
särdeles väl förstå att sköta. Alléerna kring vägarna
bestodo av idel äpple-, päron- och plommonträd. Husen voro
sirade med brokiga snidverk, hade blixtrande
spegelfönster och lyste inifrån av holländsk prydlighet. Skaror
av flickor och barn, alla i den egendomliga dräkten och
med vackra ansikten, sysslade utanför husen med
blommor och frukter. Karlar och kvinnor hemkommo från
staden med sina tomma korgar, sina ok och sina borickor.
Hundarna voro de enda, som visade sig en smula ovänliga.
Vierländarna hålla sig annars strängt isolerade och gifta
sig endast sinsemellan. Det syntes, att välmågan var
allmän, men man sade, att en hel hop av dem var verkligt rika.

Vi frågade oss fram, togo av en väg åt vänster och
kommo ur Vierlanden uppåt mera kuperade trakter. Ett
gammalt slott, Reinbeck, fordom nunnekloster, var länge



vår point de vue. Sedan vi passerat under dess hotande
murar, åto vi frukost i den lilla täcka staden Bergedorf
och återkommo frampå dagen till Hamburg genom den
port, där jag ett par dagar förut hört den vackra
konserten av gäss och bockar.

Baronen och jag gjorde oss nu redo att följande dagen
fara av hemåt Sverige. Jag inbjöd därför mina svenska
och finska vänner på ett glas punsch på Alster-Halle. En
köpman vid namn Goldkuhl i Göteborg förser reguljärt
detta ställe med ett och annat hundrade av
punschbuteljer, men varan förfalskas efter framkomsten, i det
hamburgarna, som finna den alldeles för stark och icke
känna konsten av brygden, först göra en sammansättning
av kall arrak, socker och vatten och sedan uppblanda
denna vara med den svenska nektarn. Vi fingo på begäran
dricksglas och ett par buteljer, på vilka stod: ”Jenny
Lind, Schwedisch Banco Punsch”, och då vi om en stund
begärde ytterligare ett par buteljer, uppstod ett rop bland
de innevarande unga hamburgarna på schwedisch punsch,
men jag såg ingen, som orkade mer än ett spetsglas, oaktat
denna schwedisch Banco föreföll oss svenskar och finnar
svag som svag, kall toddy. Vi förtärde i anseende till
ögonblickets betydelse åtskilliga dricksglas vardera, men ett
par tyskar, som voro i vårt sällskap, Steffen och Arfft, och
som skrutit över sina supbragder i England, bleknade dock
efter ett drickglas. Efter detta kalas åto vi några ostron,
litet vin och ost och togo avsked av varandra, mig till
särdeles saknad, ty dessa tyskar voro hjärtliga människor,



finnarna trofasta och svenskarna, vilka i främmande
länder bortlägga sin oenighet och tillgjordhet, hade alla varit
som gamla bröder och vänner.

ÅTERTÄÅG

Klockan halv åtta på morgonen stego vi upp på
bantåget till Lübeck, och i en av vagnarna befann sig även
den merabemälde Hildach, som i följd av baronens
vanliga frikostighet, fått lov att fara med till Lübeck, där
han hade släktingar. Huvudsaken var dock, att han skulle
hålla reda på vårt bagage, som numera besteg sig till
sexton packor. Ty ehuru koleran denna gången hindrat
min Nestor från uppfyllandet av ett bland hans vanliga
uppdrag, det att se om en viss liten familj, bestående av
tvenne unga grevar Oscarsvärd, vilka leda sitt ursprung
från gudarna och i vilkas vapensköld står porträttet av
en fordom beundrad aktris, Emilie Högdquist, och vilkas
edukation, som börjats i Hamburg, nu fortsättes i Paris
— så hade han dock tillräckligt att göra i cigarrer för
konungar och prinsar och schalar för drottningar, för att
kånka hem med sig en viktig last.

Vid stationen Büchen, där en mängd vagnar skulle
skiljas från tåget för att avgå till Berlin, fingo vi en längre
stund till promenad. Under det vi gingo utmed
vagnsfönsterna, framtittade ur en förstaklassare ett vitlockigt
huvud och strax därpå utsteg personen, under glada
hälsningar. Det var den gamle excellensen, f. d. statsrådet



Löwenhjelm, bror till ministern i Paris, den han nu
besökt. Det var en gammal nobel och rolig gubbe, som
titulerade baronen ”min gosse” och som stått fadder åt
honom. Ur en annan vagn framkom vår store medicus,
professor Huss, bärande i handen en bur med fåglar, dem
han samlat i Tyrolen och Italien, och vilka kvittrade på
främmande språk. Under vår vandring och vårt samspråk
gavs signalen till uppbrott, och som vi ej hunno fram till
våra, satte vi oss i en av de sista vagnarna, en av sämsta
klassen. Men där voro breda, målade träbänkar, och
man kunde utsträcka sig ganska makligt. I vagnen
funnos utom oss blott tvenne tyska arbetare, vilka åto
frukost ur sina korgar och för övrigt hade något särdeles
städat både i skick och tal. Gamle excellensen var munter,
behandlade baron Gyllenhaal som en ung pojke och
berättade en mängd intressanta anekdoter från sin
ungdom, Gustaf III:s glada tid. Hussen berättade om sina
observationer på koleran och om sina iakttagelser rörande
fylleri och ”dille”, en sak, varför han kanske en gång blir
bränd, åtminstone in effigie.

Lübeck känner du redan. Något ångkastys skulle ej
avgå till Sverige förrän följande dagen. Jag tog alltså
permission och populär som jag är, frågade jag Hildach,
om jag kunde få följa med till hans släktingar.
”Herzlichst gern, wenn Sie belieben, mein Geehrtester!”
Släktingarna höllo kaffehus på en av hamngatorna. Det var
beläget en trappa upp över höga loft och brokiga trappor,
hade runda rutor i fönstren och ett gammaldags utseende.



Vi drucko kaffe, pratade med papegojor och barn ochtogo
sedan på värdfolkets inrådan en vagn, emedan det var
bal på ”Fischerhof”, ett dansställe utanför staden. I en
paviljong bland trädgårdar var dansen redan i full gång.
De galopperade, då vi inträdde, men vilken galopp! Den
bestod blott i ett sakta schasande efter varandra, utan
variationer — och sedan var det slut. Därpå följde vals,
sävlig och livlös, och så française. Men muntra och glada
voro de. Herrarna syntes vara bodbetjänter och några
andra fridsamma unga män, damerna ävenledes unga,
enkla och beskedliga. Att få något rummel stod ej till.
Rödvin serverades vid en buffé, det var det enda. Sedan
vi druckit några glas av detta svagdricka, yrkade Hildach,
att jag skulle dansa. Jag hade lust att försöka och bjöd
upp till galopp, som nu åter uppspelades. Utan jämförelse
var jag den längste i sällskapet, vilket i förening med
mustascherna och brytningen på målet gjorde uppseende.
Jag fick tag i en beskedlig flicka, vilken undergivet
började småschasa, men jag ville friska upp henne med mina
svenska tag, vilket hade till följd, att musikanföraren
började öka takten, så att snart gick det rätt bra, runt om,
bakåt om, framåt och på alla sätt, d. v. s. damen följde
med, blundande och förvirrad. Snart fann jag dock, att
jag dansade ensam, och tackande damen drog jag mig
undan. I en vals, som följde därpå, slet jag värre ont. Jag
måste någon gång ha berättat dig, huru jag förr valsat
med tyskor. De gunga fram en tvåstegsvals, äro tunga och
föra sina fötter så, som om de hade vardera foten på en



dikesren. Jag satte bort den ena efter den andra och
försökte fåfängt att bringa metod i dem. Men sinsemellan
kommo de gott överens på sitt oartistiska sätt.

Tämligen medtagen av dansstrapatserna följde jag nu
min ledsagare ut i matrummen. Stället hette Fischerhof,
och där serverades också blott fisk och rödvin. Vi
beställde 4 à 5 olika fiskrätter, par curiosité, och medan vi
väntade, sågo vi åter hur en galopp tog sin början. Hildach
var nu upplivad och gav sig ut i salen. Men min galopp
hade gjort revolution. Jag såg flera av herrarna, som ville
vara lejon, börja svänga om och vända och bråka, och
snart var hela salen full av knuffande, hoppande och
skuttande par. Håret slängde vid de förtvivlade
ansträngningarna, unga damer förehöllo sina kavaljerer att göra
riktiga vändningar, Hildach, som även rusat åstad, föll
omkull, och jag skrattade för full hals åt det kostliga
uppträdet. En gammal uppasserska kom då till mig och bad
beskedligt, att jag ej skulle skratta, ”ty här”, sade hon,
”är det enkelt folk, som kommer tillsammans var afton
och dansar, och det är icke att skratta åt”. Jag medgav,
men tänkte: vilken dans! Hildach kom litet flat tillbaka,
och vi fingo nu vår fisk. Det var Steinbutt och en hel hop
andra sorter, som jag aldrig förut sett eller smakat.

På hemvägen i mörkret hejdades vår vagn av en
vandrare, och en ung karl steg in helt ogenerat, yttrande:
”Ursäkta go’ herrar, att jag följer med till staden!” Jag
blev nästan förbluffad, men sådant är vanligt. Han
presenterade sig såsom en ung kontorist från Schwerin,



som var i Lübeck för affärers skull. Han var så glad, sade
han, ty han hade vunnit 32 thaler på rouletten. På ett
torg i Lübeck hoppade han ur, sade ”bitte” och försvann.

Att de goda lübeckarna spekulera och att deras idéer
ej vansläktats från deras gamla hättebröders, visade sig
följande dag, då om morgonen en herre, som troligen
snokat upp, vilka vi voro och att vi skulle avgåtill Sverige,
infann sig i mitt rum på hotellet och helt öppet frågade,
om jag ville göra honom den tjänsten att — mot en
hederlig dusör — taga med mig några småsaker till en bekant
i Göteborg. Det vore blott två små packor, och han ville
ha dem med denna lägenhet. Jag förstod genast, vad slags
varor han menade, och betackade mig för äran. Längre
fram på morgonen, då jag var utgången för att hos en
herr Sterne, eller vad han hette, som har ett ofantligt
cigarr- och tobakslager i Lübeck, upphandla mitt förråd
för resan och tillse adresseringen av åtskilliga packor
cigarrer, som baronen köpt, framställde denna köpman
ett likadant anbud som det föregående. Han frågade en
passant, hur många kappsäckar och packor, vi inalles hade
med oss, och då jag svarade sexton, sade han med den
sötaste min i världen: ”Skulle ej min herre, som själv är
tulltjänsteman, vilja låta några kollin följa med under
herrarnas adress? Jag har dem i förvar åt en person i
Malmö, blott några få packor, och som det är ömtåliga



saker, så ber jag att få anförtro dem i min herres förvar.
De kunna då kanske slippa att bli omrivna av
tullbetjänter och visitatörer? och en av dem skall innebålla
5,000 äkta Havanna för min perres egen räkning.” Det
var ingen liten affär, och han hade rätt i sin förmodan,
att sakerna ej skulle ha blivit vidrörda, men jag tackade
för äran, och sade honom, att dylika små transaktioner
ej finge äga rum under en generaltulldirektörs egid. Det
vore ett alltför oförskämt smuggel.

Vid min återkomst till hotellet intogo Baronen och jag
för sista gången en äkta fin kontinentalfrukost och stego
sedan i en Schnellwagen för att landvägen färdas ut till
Travemünde i förväg för ångbåten. Vagnen var ett slags
lätt diligens med två rum, ett för herrar och ett för damer.
Vi voro tre i det förra. Mittemot oss satt nämligen en
städad herre, som såg ut att vara en hygglig
kommissionär eller dylikt. Han betraktade oss med artiga blickar
och tycktes med mycken uppmärksamhet söka uttolka
vår för honom obegripliga konversation. Baronen och jag
språkade på svenska om den utmärkt vackra vägen, om
de vänner vi träffat i utlandet o. s. v. Vår tysk rökte
cigarr liksom vi och iakttog en aktningsfull tystnad,
annars ovanlig för hans nation.

Efter en liten paus av tyst fundering upptog baronen
en cigarr av dem, han senast köpt i Lübeck och bad mig
pröva den, samt tillika försöka ett slags nya cigarrtändare,
varav han skänkt mig ett litet etui under skämtsam för-



säkran, att man på resor ej kunde ha nog av den sorten.
De bestodo av ett slags små fosforiska strutar, som numera
även äro bekanta i Sverige under namn av ”Inextinguibles”.
Jag strök eld mot min fotsula, och den outsläckelige
gnistrade och sprakade vida omkring. I en hast flög
tysken upp med icke mindre gnistrande blickar. Ett
svavelstänk hade träffat hans ljusgula permissioner: de
inextinguibla hade tuttat på de inexpressibla! Tysken var
topp rasande. Jag nästan anade, att han suttit och lurat
på ”etwas zu verdienen” av oss ryssar eller engelsmän,
eller vad vi kunde vara, ty hans artiga min var med ens
förvandlad i den gruvligaste vrede, hans tal häftigt och
hans åtbörder snarlika en rövares, som ropar: pengar eller
livet! Han gestikulerade, svor flera tusen donnerwetter
och fordrade prompt betalning för sina byxor.

Jag såg fläcken och tog i stället för svar ett tag
däröver med min rockärm, varvid densamma betydligt
ljusnade, ”Låt bli, herre!” skrek tysken i raseri, ”inga försök!
Ni ska Gud fördöme mig betala mina byxor!” — ”Om
herrn tillåter, skall jag se efter, hur farligt det är”, sade
jag, och närmade mig till en ny avborstning, men under
oupphörligt hojtande spände han naglarna i tyget och
hade bestämt klöst ur hela stycket, om jag ej fattat hans
händer och bett att få veta priset på otinget. Under det
han svarade, passade jag på och hade med ett nytt tag med
armen nästan totalt utplånat fläcken, men han skrek
ännu värre och svor, att jag skulle betala 30 mark för
byxorna, ty de voro spritt nya. (Den besten begärde så-



ledes närmare 3,; rdr för sitt plagg. Ett orimligt pris, även
om det varit nytt.)

Baronen, som under tiden suttit tillbakalutad och med
ett stoiskt lugn valkat sina mustascher, reste sig nu upp
och yttrade helt kallt till mig, att jag ej borde bry mig
om karlen, och till tysken, att han hade knäveln till dyra
byxor, som dessutom buro spår efter att ha varit nya för
bra längesen, och som till slut ej tagit någon skada. Tysken
svarade ännu lika häftigt, att han kunde sätta vad pris
som helst på sitt plagg, och att han skulle hos Syndicus i
Travemünde göra sin rätt gällande. Dessutom, mente
han, hade vi ej rätt att röka i vagnen, utan
medpassagerarnas samtycke. Om jag sprutat eld på hans byxor, sprutade
nu baronen sådan i hans ögon: ”Håll munnen karl”,
ropade han, ”ni har rökt själv och ni skall hos Syndicus
få betalt både för era byxor och ert uppförande!” Detta
avkylde tysken en smula. Han grumsade väl ännu en
stund och såg högst uppretad ut. Men vid framkomsten
till stationen kastade han på oss ett par hotande blickar,
hoppade ur och skyndade före oss till köpingen.

Baronen var nu åter munter och frågade mig, hur
mycket pengar jag hade på mig, i händelse karlen
verkligen bleve tilldömd sina 30 mark. Jag svarade, att jag
blott hade ett par thaler och att resten av mina svenska
pengar låg kvar i kofferten i Malmö. ”Då är han fast!”
sade Baro. ”Mina pengar ligga ombord och jag har ej så
mycket på mig. Tysken hindrar kanske Hollertz att ro ut
på redden till ångbåten. Då får Hollertz ge honom sina



egna byxor. Det ska bli narraktigt att få se Hollertz
komma ombord som Sans-Culotte, men ta mig fan om
jag gör sällskap i samma båt!”

Jag skrattade åt denna obarmhärtiga drift och
funderade på hur karlen ämnade bära sig åt. Vi styrde
emellertid våra steg till Syndicus, vilken baronen kände och i
vars trädgårdar han dessutom ämnat handla plantor, som
skulle skickas till Sverige. Baronen berättade honom mitt
äventyr, Syndicus skrattade, sade att ingen så beskaffad
figur varit där och bad mig vara lugn, vilket jag
också var.

Vi genomvandrade de storartade trädskolorna, ur vars
sköte ångfartygen till Stockholm medföra så många
telningar, och promenerade sedan utmed strandalléerna, där
badgäster vimlade i mängd och där borickor drogo små
vagnar, befolkade av små prydliga pysar av bägge könen.
Travemündes havsbad äro starkt besökta, och där har
utom köpingen uppvuxit en rätt ansenlig stad av de
täckaste sommarhus, med prydliga verandor och brokiga
soltält, samt här och där ett stort hotell à la english.

Inom kort signalerades ångbåten ”Malmö” kommande
nedåt strömmen från Lübeck. Vi stego i en lotsbåt och
seglade ut i ganska stark sjö samt kommo ombord utan att
ha vidare sett till permissionsspekulanten. Men mitt
sansculotteäventyr blev snart berättat av baronen för de
ombordvarande svenskarna och utgjorde ämne till mycken
munterhet och lustiga infall, dem jag av själ och hjärta
underblåste.

14 Hollertz 

Alltså stävade vi åter ut från Tysklands stränder, på
samma ångbåt, som fört oss dit. Liksom glädjen följde
mig, då jag lämnade Sverige för att med min fot beträda
en kant av den kontinent, som sammanhänger med det
yppiga Södern, så steg nu en viss saknad med mig
ombord. Den dolde sig i min kappsäck, i min plånbok, i mitt
hjärta och i den mat jag åt. Ty i allt detta fanns ännu
kvar en bit av la grande Allemagne. Men tacksamheten

* Öresund. Litografi av J. H. Strömer efter målning av
Marcus Larsson.



mot ödet, som dock låtit mig vara med ett stycke av all
världens väg, och förnöjelsen över en verkliggjord
ungdomsdröm gav mig åter mod. ”Att till Olympen hinna,
gör ej begäret nog...” En utsvävande fantasi kan väl
drömma om la France, la belle Italie och ändå högre, men
för en fattig karl att dock få se och befara några bitar av
främmande länder under de förhållanden, som träffade
mig, det är lycka nog!

Att initiera sig med ressällskapet gav också snart
sysselsättning. Samlingen var åter tämligen brokig. Där funnos
engelsmän med stela fadermördare — very fine collars —
över vilka deras polisonger nedhängde liksom vinrankor
över ett plank. De vandrade för sig själva tämligen tysta,
gjorde en och annan anmärkning över sjön och fartyget
och läto då och då höra sitt yes! eller indeed! Där voro ett
par unga fransmän, vilka sinsemellan förde lika mycket
väsen, som hela det övriga sällskapet. De voro bägge
försedda med tjocka sjubbskinnspälsar, dem de behöllo på sig
hela dagen under den mest tryckande värme, och de
tycktes med förundran se de andra passagerarnas lätta
sommardräkter. Troligtvis hade de väntat sig en sibirisk
väderlek, och ehuru pälsarna slutligen måste fläkas upp,
runno dock deras ansikten av svett. Där funnos tyskar i
parti, judar och om Gud mindre underkunniga
göteborgare. Alla dessa måste av en honett man räknas som
utlänningar, ty herrar göteborgare med sina mer eller mindre
veritabla engelska kläder och fysionomier, föredraga
på resor hellre tyst och tråkig ensamhet än misstanken



att anses vara svenskar. Hemma i sin stad lida de ofta den
skymfen att ej vara fullt erkända, utom möjligen vid
utländska ångfartygs ankomst eller ibland resande brackor
från småstäderna. Och en engelsk turist har till och med
haft den skamlösheten att säga om dem ungefär så här:
”Man berättade, att jag i Göteborg skulle träffa en mängd
engelsmän, men jag fann endast en hop halvråa skottar
och deras avkomlingar, dem handeln ditlockat, samt en
mängd andra ungherrar av tysk, judisk och svensk
extraktion, vilka kråma sig på gatorna med dålig engelska,
tillgjorda engelska maner och i kavajer, dem en engelsk
gentleman ej bär, men vilka stå till köps för några shilling
sterling i Hulls sjömansbutiker.”

Bland de svenska resenärerna träffade baronen en god
vän, majoren vid Lifregementets Husarer, friherre
Fleetwood, och jag tvenne bekanta, bassångaren Haglund, som
nu återvände från ett tvåårigt vistande i utlandet, och en
annan ung man, Fredrik Degenaer, född i Stockholm men
sedan sex år bosatt i Bordeaux. Dessa bägge ungherrar
ville för ovanlighetens skull smaka en svensk toddy, och
vi bildade ett litet kotteri på eftermiddagen. Haglund
ville lysa med sin framgång i utlandet på och utom scenen
och berättade en hop troligen till större delen uppdiktade
kärleksäventyr. Såsom nyss anländ från Paris hade han
dessutom ett betydligt förråd av nyaste franska
calembourer, som dock till vår fägnad slutligen tröt. Degenaer
däremot, en ljuslockig yngling, hade nästan blivit
omskapad till en fullständig fransman. Han beskrev med



livlighet och entusiasm sitt levnadssätt i det vinflödande
Bordeaux och förtäljde huru han, en fattig
tjänstemansänkas son i Stockholm, hade haft lyckan att behaga en
gammal avlägsen släkting till hans mor, bankiren de
Noër, som för åtskilliga år sedan besökte Sverige, och fått,
ehuru blott tretton år gammal, medfölja onkeln till
Bordeaux, blivit anställd på kontoret och slutligen av de
Noër, som blott hade döttrar upptagen till fosterson, huru
han i detta rika hus levde comme-il-faut och nu fått ett
par månaders permission för att besöka sin gamla mor
och sin syster. (Modern, assessorskan Degenaer, är
silvertvättsföreståndarinna på Slottet, och systern, utmärkt
vacker, är för ett par år sedan gift med artillerilöjtnanten
greve Taube.)

Under det vi sålunda samspråkade, sjönk dagen ned,
och vid tiden, då vi kröpo till kojs, passerade vårt fartyg
Öresund, ty resan gällde direkt Göteborg. Det kan här
anmärkas, att min Baro och jag från och med avresan
från Lübeck och sedan så ofta vi satte foten ombord på ett
fartyg alltid hade hårt väder. Den nu förflutna dagen
hade varit tämligen stormig ehuru klar och med vinden
efter oss, och då vi om morgonen vaknade, blåste det åter
hårt och med en sjö som blev allt högre, ju längre vikommo
upp i Kattegatt. Ingen strand syntes, endast ett
skummande hav och vid horisonten här och där en lutande
seglare. I själva soluppgången syntes en mörk strimma på
västra horisonten. Det var förtoningen av Anholt, denna
ensliga ö mitt i det vida havet, som dock ofta är en stöte-



sten för den förvillade seglaren. Om ej vårt fartyg arbetat
så hårt, skulle vi nu ha haft ett härligt skådespel. I det
nordliga fjärran syntes nämligen en tjock rök och tvenne
ovanligt stora segelmassor. De närmade sig snart och fram
förbi oss gingo majestätiskt, under ofantliga sjöar av skum,
som krossades mot deras bogar, ett linjeskepp och en
ångfregatt under fulla segel. För första gången såg jag ett
skådespel av detta slag. Det var det nya danska
linjeskeppet ”Dannebrog” om 94 kanoner och ångfregatten
”Fylla”, bägge återvändande från en övningsexpedition.
Jag uppfattade, så gott sjöstänket det tillät, situationen i
min annotationsbok, just som vi gingo om varandra, vi,
obetydliga som en spottlåda mot tvenne bryggkar, och
jag meddelar ett försök till tavla över scenen.

Nidingen, ett fasaväckande namn på några klippor
utanför Kungsbackaf jorden, och Tistlarna, en annan
farlig grupp av skär, värdigt besjungna av Emilie Flygare,
visade sig för oss på tillbörligt avstånd. Vi fingo Vinga båk
i sikte och varsnade snart därefter bland de brusande
vågorna en liten båt, överdådigt men säkert manövrerad
av några djärva lotsar från det två mil i norr belägna
Hönö. Deras segel ömsom syntes, ömsom försvann bakom
de svartblå vågornas ryggar. Med överdådig skicklighet
lovade de, nästan dränkta av den skummande böljan, upp
i bredd med ångfartyget, men att lägga till vid sidan hade
varit att krossas till gelé. Ett par ändar hyvades över till
dem, två bussar slogo bukterna omkring sig och vräkte sig
tvärt i havet, under det de ropade till oss: hal in! De



—

Angfartyget ”Malmös” möte med linjeskeppet ”Dannebrog” och
ångfregatten ”Fylla” i Kattegatt, augusti 1853. Pennteckning av
författaren.

palmades genom sjöarna och kommo in över relingen,
drypande såsom sjögudar. Det var ett par äkta bohuslänska
sälhundsfysionomier. De övriga lotsarna vände runt med
sin båt och gingo med friskt mod längre ut till sjöss emot
några fartyg, som syntes på avstånd. Våra gossar fingo
ömsa kläder, inmundigade en pyts rom och stodo snart på
sina poster, en vid rodret och en på hjulhusbryggan.

Vi höllo av inåt Älvsborgsf jorden. Vem skulle utanför
dessa kuster tro, att han vore vid inseglingen till en stor,


Magnus Hollertz

rik och blomstrande stad? Vem skulle tro, att denna
vidsträckta fjord slutar med hamnar och granitklädda kajer?
Tänk dig, kära Ida, dessa ofantliga vikar, omgivna så
långt ögat når av de vildaste, ödsligaste klippor! hällar,
olika Östersjöns däri, att de äro ovantill nästan flata och
med brant stupande sidor — i evig fortsättning, sterila
och nakna, utan en buske, utan ett grässtrål Sådana
framgå de från Hallands sydliga uddar ända upp mot
Norges gräns. De göra, dessa klippor, ett dystert intryck,
som icke förmildras av den i svagt rött skiftande färgen,
och man skulle vid deras åsyn, där de än tyckas vältra sig
ned i havet, än trotsigt uppskjuta därur, tro sig stå långt
utom civilisationens områden, långt utom möjligheten för
människors näring och tillvaro. Men de stolta skeppen,
som gå fram för våra ögon, de svajande flaggorna från
lastade spanjorer, engelsmän, fransmän och amerikaner,
bevisa att här finnes något inom dessa döda klippblock:
att här finnes ett hjärta som slår och ett blod som
cirkulerar.

Älvsborgsfjorden, stundom avbruten av höga
granitöar, stundom hopträngd i smala sund mellan
madrassformiga berg, leder slutligen i sicksack förbi Älvsborgs
fästning, en grå tomte, gjord av klippor och liksom
sammanvuxen med dem, och visar oss äntligen förebuden till
en stad, farkoster i klungor, pålningar, enstaka
anläggningar, och slutligen, sedan vi vänt om ett hörn, ett
tumultuariskt, fartygsspäckat, årpiskat, ångrykande revir
och en vidsträckt stad. Det är
GÖTEBORG

Det var söndag. Klockan tio på förmiddagen lade vi till
vid ångbåtskajen under en gruvlig trängsel, kommo
helbrägda till Bloms Hotell, det bästa i staden, och
uppvaktades genast av landshövding Fåhræus, general
Löwenhjelm, tulldistriktschefen Karström m. fl. av den högre
tullstaten. Det första vi gjorde, sedan vi blivit fria, var

* Inloppet till Göteborg. Målning av Detloff 1854. Göteborgs museum.



att begiva oss till det stora nya badhuset och där i
magnifika marmorkar uppfriska oss efter resans besvärligheter.
. En god frukost, där redan ostron, krabbor m. m.
vankades, återställde oss fullkomligt, och sedan vi läst brev och
rökt en cigarr, sovo vi förmiddag för att vara fullkomligt
beredda för den middag, varmed överste Virgin, chef för
nederlagsinspektionen i Göteborg anhållit att få
undfägna oss.

Då tiden var inne, begåvo vi oss till överstens hus och
funno ett respektabelt sällskap församlat, vilket bevisar,
att man i Göteborg så gott som annorstädes förstår att
improvisera en stor diner. Men denna middag skall aldrig
gå ur mitt minne, då jag erinrar mig de missöden för
värdfolket, varav den åtföljdes. Tillställningen kallades
improviserad för att mildra det obehagliga, som hände,
men baronens ankomsttid var känd, och gästerna voro
synbarligen bjudna i förväg. Där var en hel hop ansedda
handlande och militärer. Första missödet var, att sedan
vi väntat en god stund, kom återbud från
landshövdingens och Karströms fruntimmer, varför kuvert måste
borttagas och stolar makas. Vi satte oss, och överstinnan
Virgin, ett storartat fruntimmer, som syntes en smula
echauffée av förberedelserna, serverade soppan. Men vid
andra tallriken, som hon fyllt, föll en av hennes löslockar
mitt i buljongen. Hon blev röd som ett vinteräpple,
soppan måste bort med sin underliga frikadell, och
serveringen fortsattes av vår sålunda ofullständiga värdinna.
Sedan hon lämnat bordet och återkommit, berövad sin



Överstinnan Fredrika Virgin.
Magnus Hollertz

andra löslock, skars steken för och utdelades. Vi sågo på
våra torra portioner och på värdinnan, som i största
bryderi skickade bud på bud ut i köket, och slutligen,
darrande, röd och tillintetgjord, fick i sina händer en
tallrik fylld med smör och med svag stämma förkunnade det
ledsamma förhållandet, att kokerskan glömt göra sås
(troligen var den förstörd) och att hon ej hade någon
annan utväg än att bedja gästerna taga var sin smörklimp
och låta den smältas av steken. Jag såg händelsevis på
baron Gyllenhaal, och han gav mig en blick tillbaka, full
av ömkan och allvar. Han tilltalade sin granne värdinnan,
sökte skämta och föra talet på andra saker, men hon
svarade bakvänt, himlade sig och brast alldeles i
kontenans. Jag satt emellan tvenne artillerilöjtnanter, Clancey
och af Chapman, men jag tordes blott förstulet se på dem,
ty i deras och alla andrasmungipor gingoryckningar,
förebådande en explosion, under det att deras händer sysslade
med att förena smöret och den kallnade steken. Översten
bibehöll bättre fattning, men han hämnades på ödet
genom att utösa eder och förbannelser över någon sak,
varom han samspråkade med sina bordsgrannar. Tandem
finis malorum! tror du, men nej! Måttet var ännu ej
rågat. Samtalet vid bordet var nu livat, och överallt
skrattades, ty den uppväckta böjelsen bröt ut däri, att
varje talämne befanns lustigt. Mittunder denna stämning
hände det, att en vaktmästare, som i andra ändan av salen
var sysselsatt med att uppdraga porterbuteljer, just hade
lossat tråden på en dylik, då korken flög i luften och


Litografi i Göteborg med dess omgifningar, 1859.
Magnus Hollertz

portern forsade ut. Där funnos blott tvenne skänkskåp,
och han sprang från det ena till det andra, letande efter
glas, varvid uppkom på halva salsgolvet först en ritning
av den stora havsormen och slutligen en bild av hela den
gordiska knuten. Han fann sig slutligen, och då halva
buteljen var utrunnen, satte ban banden över resten och
hällde sedan i de glas, som framskaffades. Detta sätt var
så löjligt, att en allmän skrattparoxysm utbröt, men
värdinnan syntes vilja sjunka ned genom golvet, och
översten, som troligen tyckte, att detta gick något för långt,
puttrade, svor och fnyste i sina gamla mustascher.

Efter intaget kaffe togo gästerna med besynnerliga
blickar avsked av varandra. Jag slog mig tillsammans med
distriktschefssekreteraren Hultman (nu tullförvaltare i
Mem), samt ett par löjtnanter, och sedan vi kommit ur
närheten, var vårt första göra att gråta ut, d. v. s. vi
skrattade så, att tusen dyrbara tårar sköljde våra kinder.
Vi företogo nu en promenad genom staden. De förde mig
upp i festivitetsvåningen av den nya, ryktbara börsen.
Allt var här dyrbart och så mycket som möjligt svenskt.
Det mest utsökta siden från svenska fabriker klädde
möblerna, och i stora festivitetssalen, där allting lyste av vit
marmorstuckatur med förgyllningar, funnos kronor för
åttahundra ljus. Därefter besågo vi de numera planterade
vallarna, Rosenlunds jättelika spinneri, artillerietskaserner,
och kommo slutligen ut till Lorensberg, Göteborgs
Djurgård, med stora trädgårdar, värdshus och schweizerier.
Här sammanträffade jag med tvenne bekanta från Stock-



Marstrand. Litografi efter teckning av C. S. Hallbeck i Sverige
framstäldt i taflor.

holm, löjtnanterna Torpadie och Virgin, samt en av Svens
Uppsalakamrater, t. f. landssekreteraren Tilly. Där
uppstod champagnerummel — jag säger ej mer.

Följande dag bjöd distriktschefen i Västra distriktet,
Karström (som, i förbigående sagt, näst baron
Gyllenhaal innehar den mest betydande tulltjänsten i Sverige),
på middag ute på Lorensberg. Där var församlad hela
tullstaten, som i Göteborg är nästan lika stor som Stockholms,
samt såsom hedersledamöter baron Gyllenhaal, landshöv-

dingen, grosshandlare Robert Dickson och
kommerserådet Olof Wijk.



Tidigt morgonen därpå gingo vi ombord på det vackra
ångfartyget ”Uddevalla” för att göra en tur norr ut. Vi
passerade genom för mig alldeles okända farleder av den
vilda skärgården, utgörande så långt ögat kunde se större
och mindre klippor och klabbar ända ut till det avlägsna
havsbandet. Distriktschefen Karström, som var oss
följaktig, beskrev här för mig det kolossala smuggleriet i
dessa trakter: huru de patrullerande tulljakterna
signaleras från klippa till klippa med ständigt nya signaler. Huru
varupackorna varje natt flyttas från ö till ö och gömmas
på det kuriösaste sätt. Huru t. ex. en man som går upp
på en klint klädd i röd skjorta, kan betyda signal till
enlängre bort belägen klippa av: akta er, tullbåt är i sikte!
och huru packorna då genast ros undan i en alldeles
motsatt direktion och föras vidare av dessa fiskare, vilka alla
ligga i komplott, till dess slutligen godset är i närheten av
Göteborg och mittunder den mest brinnande lanthandel
i en bod smugglas in därstädes, shirtingstycke för
shirtingstycke, dolt under de handlande bondkvinnornas
kläder. Så kan, yttrade han, en handelsman i Göteborg,
som från England införskrivit sina 500 stycken shirting,
inom en vecka ha hela partiet kostnadsfritt insmugglat i
boden av idel bondgummor, som göra sig ärende att köpa
kaffe, socker och peppar.

Frampå förmiddagen fingo vi i sikte det ryktbara,
stormskakade Marstrand, mönstrade och språkade med en
hop badgäster, som kommit ut ur sina rucklen. Där
kråmade sig bland andra herr Julius Gynther från Stockholm,



Julius Gynther.
Teckning av Louise Lagerheim 1842. Privat ägo. Foto SPA.

denne ryktbare adoratör hos Emilie Högduist, denne beau
garçon, som sveper sitt långa hår omkring hjässans
månsken och ännu i dag ser ut som en Adonis. (Den bekante
skämtaren Daniel Hvasser bevistade en morgon Gynthers
toilett. Då han såg, huru herr Julius svepte de långa
testarna uppåt och omkring hjässan, så att allt slutligen
var betäckt, yttrade han: ”När allt kommer omkring,
bror Gynther, så är du inte flintskallig1”)

15 Hollertz 

Efter en kort stund fortsatte vi sjöresan och voro vid
middagstiden i Uddevalla. Baronen lämnade mig nu
frihet till följande dagen och reste själv landvägen till
Vänersborg för att besöka en sin måg, greve Posse.

Dagen därpå återkom baron Gyllenhaal och gav en stor
middag på Rådhuskällaren i Uddevalla, varefter vi
klockan fyra på eftermiddagen gingo vidare med en
gammal skral ångbåt, ”Anders Knape”. Ombord här hade vi
diverse remarkabla passagerare, såsom den kände
harpospelaren Pratté, pratmakare i åminnelse, utstyrd med alla
de presenter han fått av konungar och furstar, såsom en
fabulös guldkedja, en briljantbrosch, briljantdosa och
stora ringar. Vidare mamsell Sager, bloomerismens
apostella, ett tyskt sångsällskap och en musikcorps, ty
resan var en lustresa. Det blåste kallt, men musikanterna
blåste med värme, ty baron Gyllenhaal, alltid wohltäter,
bjöd på glödgad punsch över lag. Jag gjorde en promenad
utför salongstrappan för att se mig om. Då skådade jag
med undran Sofie Sager, denna nya Calypso, sittande i
sitt Ogygia, en hytt med uppslagen dörr. Den sköna
gudinnan hade verkligen underbart embellerat, sedan jag
såg henne sist. Hon var klädd i en urringad sidenklänning
med korta ärmar, och hade sitt hår utslaget i lockar à la
Clarisse. Hennes ena hand stödde huvudet, den andra
vilade på en packe böcker. Vid hennes fötter vilade en
liten kerub i gullgula lockar och röda marokängkängor.

1 Bloomerism — kvinnoemancipation, av bloomer, ett
byxkjolliknande plagg som lancerades av en viss mrs. Bloomer omkr. 1850.


Magnus Hollertz

Jag hälsade vördsamt, nalkades och blev i ögonblicket
omfattad av keruben, som flög mig om halsen och kysste
mig. Allt detta fordrade en förklaring. Jag hade ett par
år förut sett emancipationens hjältinna i Stockholm, jag
hade köpt biljetter till hennes föredrag och gjort hennes
personliga bekantskap på Stallmästaregården, dit hon
lockade folk på det sättet, att hon satt pyntad i en sal och
stack med en nål utan tråd i en krage utan andra märken
än millioner nålstygn. Det var här jag tog hennes försvar
under låtsad vrede, då en cirkel unga män drev
obarmhärtigt gyckel med hennes modestie, och jag förvarar
ännu ett rosenrött kort med hennes namn och symbolerna
för tron, hoppet och kärleken, det hon i allas åsyn gav
mig under förklaringen att jag var en ädel själ.

”Hur i guds namn har mamsell Sager kommit hit, och
vems är denna lilla flicka?” så lydde min fråga. ”Ack,
flickan är min systerdotter (hon hade ingen syster!) och
förlåt att hon kysste herrn, men hon gör så med alla
herrar, och så se de på mig och komma in och köpa av
mina böcker, ty det är alla mina skrifter, jag har här.
Flickan är bara två år, är hon inte söt?” Jag insåg nog,
att den halvt förryckta, halvt slipade damen hade hittat
på detta sätt att dressera ”systerdottern” att skaffa
kunder till bokhandeln. Jag fortfor: ”Men hur kommer
mamsell Sager att befinna sig här på kusten?”

»Jo, jag säljer mina skrifter för att få respengar. Jag
överger det usla, oförskämda Sverige och reser över Norge
och England till Amerika. A propos! Herrn reser ju i säll-



skap med baron Gyllenhaal? Laga så, att han kommer ner
till mig! Han är ju general?”
”Ja, han har varit, men kallas nu generaltulldirektör.”

”Det är detsamma, jag kallar honom general, så köper
han kanske en fem exemplar. Är han inte excellens?”

*Nej t”

”Men jag kallar honom excellens, så består han mig
kanske resan till England. Han är ju så frikostig? O, för
all del, laga, så att han kommer hit ner! Men nämn inte
mina ord! Består han resan till England, så skall herr
löjtnanten (så kallade hon mig — troligen av samma
beräkning) få av mig en sådan som flickan gav.”

Sålunda utsedd till Merkurius gick jag att uppsöka den
himmelske hjälten Ulysses, ty det roade mig att se, hur
det skulle sluta. Belöningen gav jag f-n, ehuru Calypso
hade rätt vackra läppar. Baronen hade aldrig sett henne
och var nyfiken. Hon kallade honom oupphörligt
”excellensen”, inblandade en mängd franska glosor i sitt tal och
sökte tjusa honom. Hon var också i sin kostym onekligen
vacker. Baronen tog ned sodavatten och champagne och
köpte fem exemplar för en summa av 10 Banko. Därmed
fick hon vara nöjd, och jag, som slet Ulysses ur gudinnans
palats, gick naturligtvis miste om min belöning.

Vårt fartyg hade nu inkommit på en av de vackraste
passager, man kan se. Det var en farled, kallad
”Strömmarna”, ryktbar för sin pittoreska skönhet och
uppkommen därigenom, att bergen rämnat itu och bildat en sling-



rande vattenränna, genom vilken vi framskred i tusen
bukter. Denna led bildar en inre genväg mellan
Uddevalla och köpingen Lysekil, dit vi anlände i skymningen.
Lysekil är en för sitt salta vatten berömd badort, men
Gud skall veta, att gästerna få bo som de kunna. Köpingen
är en fiskeby, oredigt utströdd mellan branta klippor,
stenblock och kisel. Ingen gata finnes där, ingen häst
skulle kunna ta sig fram. En stor del av befolkningen
utgöres av skeppare, vilka äro borta hela somrarna på
fraktresor mellan Norge och Danmark. I en sådan skeppares,
vid namn Lycke, hus blev jag och en av vår svit,
tullförvaltare Ahlbom från Landskrona, inlogerade. Hemma i
huset funnos hustrun och ett par andra kvinnor. Dehadeej
sett mannen sedan maj månad. Allt i dessa skepparstugor
antydde, att man här drar stor vinst av strandfiske och
smuggling. Alla möbler voro av underlig fason och många
av dyrbart träslag, serviserna voro av alla slags porslin,
kinesiskt och engelskt, sängomhängen av tjockt spanskt
siden, gardiner av gammal dyrbar fason, gubbar och
krukor från Ostindien — allt syntes vara gåvor från
havet. Jag såg i Lysekil familjer från Stockholm, som
bodde i den löjligaste trängsel, och en rektor, som vid sin
hemkomst skröt mycket över sin badsejour vid
västkusten, bodde på ett loft, där det endast fanns en säng
med en hästfilt, en koffert utan lås, och där en stor vakans
i golvtiljorna doldes av en gammal fårfäll.
Tullinspektoren i Lysekil, Deijenberg, en gammal
koppärrig, f. d. superkarg, bjöd oss följande dagen på en delikat



frukost av nyss fångad hummer, och visade mig sedan
sitt museum, det han samlat under trettio års tid. Där
funnos tusen saker från den gamla skandinaviska
flintperioden, såsom yxor, knivar, spjut m. m., alla slags
musslor, snäckor och koraller, djur inlagda i spiritus,
konserverade delar av valrossar och valfiskar till ett högst
betydligt värde, som allt en vacker dag lärer bli svenska statens
egendom. Efter skedd mönstring fortsatte vi vid
middagstiden vår resa till Strömstad på ångbåten ”Uddevalla”.
Nu fingo vi smaka på stora, öppna stycken av Nordsjön,
särdeles på Sotefjärden, där hundramila vågor rullade in.
De kommo vältande, höga, blågröna och förskräckliga. Jag
hade aldrig sett dem värre. Vårt fartyg reste sig upp i
luften och föll ned, under det att massor av skum höjde
sig kring oss, som om vi blivit nedslungade från himmelens
höjd. Och så bar det av utför, med akterstäven i luften,
så att vi stackars människor lågo såsom skinnremmar utåt
däcket för att kunna hålla oss fast. Än slungades vårt
kära ”Uddevalla” upp i höjden liksom arken på Ararat,
och man hisnade över djupen på sidorna, än slingrade man
armar och ben krampaktigt fast om något föremål och
tordes endast kasta en hastig och bävande blick på den
fruktansvärda våg, som i höjd med masttopparna kom
rusande bakom oss. Det var ett leben, så att man ofta ej
kunde hava mer än en fjärdedel av förståndet i behåll,
men i stället för att falla över oss och krossa oss sögo dessa
bokstavligen tornhöga vågor oss upp på sin topp och
vräkte oss sedan med fart utför i djupet. Så gick det backe



upp och backe ned. Stundom kastades vi åt sidan med ett
brakande dån, då någon sjö gav vår skuta en örfil, d. v. s.
slog in i hjulhuset och törnade mot dess tak, och
esomoftast syntes bland den bortrullande vågens skum
kringvräkas röda stycken av våra splittrade skovlar. Jag var en
av de få, som funnos på däcket, ty att gå ett steg var
omöjligt. Under däck var idel jämmer.

Knogande allt vad maskinerna förmådde, kommo vi
slutligen därhän, att vi kunde vända in mellan skären, och
anlände omsider till Strömstad, sedan vi i denna dust —
en av de värsta enligt kaptenens utsago — förlorat sjutton
skovlar och varit nära att mista hjulhusen.

Man begriper knappt, huru det kunnat falla någon in
att anlägga en stad i denna vilda och klippfulla trakt, ty
något oländigare än Strömstads omgivningar kan man
knappast se. Men sillen måtte redan i Carl XI:s tid ha
brukat infinna sig vid svenska kusten. Denna fisk har
sedan dess, som man vet, ända till början av 1800-talet
brukat infinna sig vid svenska kusten likaväl som den
norska, och sålunda givit upphov till en befolkning, som
numera, sedan sillen ej mer ”går till”, har ytterst svårt att
föda sig. Men Strömstad bjuder, så länge badtiden varar,
en ändock tämligen livlig bild. I stället för sillen har
Bohuslän fått guldfiskar i sina badgäster. Staden är
tämligen ruskigt byggd, men dess mitt utgöres av ett torg
med lindalléer. Här tog jag min bostad hos en gammal
uppsalavän, doktor Dahlman. Baronen bodde hos
tullförvaltaren Fundahn. Jag måste genast vid ankomsten följa



min värd till kyrkan, där det gavs en konsert av amatörer
för ett välgörande ändamål. Bland åhörarna här träffade
jag många bekanta från övre Sverige. Som jag var
nyfiken på Strömstads berömda gyttjebad, hade jag genast
vid framkomsten låtit efterhöra, om någon timme var
ledig. Jag erhöll också timmen 8—9 på aftonen och
begav mig genast dit efter konserten. Sedan jag i ett trevligt
toilettrum avklätt mig, infördes jag i själva badrummet,
där en ofantlig värme härskade. En vördnadsvärd
badgumma bjöd mig uppstiga på trappstegen till ett slags
tron, under det att hon upphämtade ur en balja nävar
fulla av het, svavelstinkande lera, varmed hon målade mig
kolsvart. Sedan hon så förvandlat mig till en Soulouque!,
där jag satt på mitt härskarsäte, lämnade hon åt mig själv
omsorgen att rentvå mig i ett kar, fyllt med varmt, bittert
salt vatten. Åter påklädd och utkommen i luften kände
jag, vad dylika bad måste verka i längden. Jag kände min
varelse stålsatt och förstorad, jag ville hoppa och slåss med
hela världen. Men jag fick uppskjuta därmed och flux
begiva mig till tullförvaltarens hus, ty han hade bjudit
oss på supé.

Tidigt följande morgon voro vi åter ombord på
”Uddevalla” för att medfölja till Norge. Vädret var ruskigt. Det
blåste och hällregnade. Fjärdarna vidgade sig alltmer, och
vi sågo slutligen endast det upprörda havet. Sjögången var
nästan lika storartad som föregående dag, men det oaktat
sågo vi ofta svenska fiskare, stadda på samma färd som vi.
1 Soulouque, självgjord negerkejsare på Haiti (1849—59).



Man måste resa i Bohuslän för att se deras djärvhet och
skicklighet. I sina ”nordhuttar” eller ekbåtar av
kosterfason, icke större än allmogens i Östergötland fiskekor,
våga de sig till Fredrikshald över stora flak av öppna havet
i vilket väder som helst. Med sina 3 à 4 rev intagna i
seglen, satt de hopträngda kring masten och doldes långa
stunder av vågorna, som gingo vida högre än deras
masttopp. Men de döko åter upp och syntes en stund för att
sedan på nytt försvinna. På eftermiddagen började vi
skönja en hög, dimmig kust och styrde snart vår kurs in
i Svinesunds märkliga havsvik, där vi på den ena sidan
hade svenska gränsen och på den andra den norska. Bergen
voro höga, särdeles på den norska sidan, och så brant
stupande ned i havet, att stora skepp, som sökt skydd mot
vädret, lågo förtöjda ända invid klipporna. En märklig
olikhet företedde sig här emellan de bägge länderna.
Ehuru endast en alltmer smalnande vik skilde dem åt, voro
de svenska bergen låga och nästan utan all vegetation,
med avlägset spridda fiskarkojor av det eländigaste
utseende, under det att på norska sidan furorna voro stora
och resliga, vegetationen saftig och boningarna, ju mer
vi framskredo i fjärden, stora och av ett välmående
utseende. Även syntes det, att vi nalkades en stad med liv
och rörelse, ty seglare av alla nationer späckade farvattnet.
Sålunda kommo vi vid middagstiden till det innersta av
Svinesundsviken, som här utbreder sig till en stor bassin,
och framför oss låg, skön att skåda,
FREDRIKSHALDS STAD

Regnet upphörde, dimmorna höjde sig och visade oss
staden, liggande på tre landtungor, bildade av den
utflytande Tistedalsälven. Med sina vackra vita hus, sina
reguljära gator, sin livliga rörelse och sina tre hamnar,
fyllda av fartyg, bildade den en skärande kontrast mot
det multna, torvbetäckta, fattiga och ödsliga Strömstad.
Till vänster om reviret, skilt från staden och bildande
liksom en stad för sig, låg det stora sockerbruket med sina
många anläggningar och rykande skorstenar. Till höger
höjde sig de väldiga klippor, vilka uppbära Fredrikstens
fäste. Det hela utgjorde en oväntat rik och lysande tavla,
vilken jag skulle önska, att jag kunde återge. Vi stego i

* Fredrikshald. Litografi av E. Vesterberg efter målning av Fearnley
i Norge fremstillet i Tegninger, 1853—55.



land och jag för min del begav mig med ett litet sällskap
ut på rekognoscering. Jag hade med geografiens ledning
om Fredrikshald gjort mig endast en obetydlig
föreställning, men blev i sanning förvånad över vad jag såg. Den
äger väl endast omkring 10,000 invånare, men syntes mig
lika vidsträckt och vida mer reguljär i sin helhet än
Göteborg. Gatorna voro breda, trottoarförsedda och prydda med
vackra stenhus. Butikerna företedde en nästan uteslutande
engelsk anstrykning, och allt vad i dem bjöds var engelskt
eller tyskt, av prima kvalitet. Plankupplagen voro
ansenliga och rörelsen vid hamnen ytterst livlig. Fredrikshald
äger i sin närhet stora sågverk, och dessutom flottas på
strömmarna dit ned en mängd trävaror och järn från
Värmland, för att vidare utskeppas till Frankrike och
England. Hela gränsallmogen i Bohuslän driver sin handel
på och gör sina uppköp i Fredrikshald, ty i de usla svenska
kuststäderna finnes ingen, som köper deras varor i parti,
och ingen sorterad handlande. I januari och februari
månader, då övre delen av Svinesund vanligen är
tillfrusen, lära dag och natt foror vandra över till Norge i
oändliga räckor och stor kommers pågå. Även nu under
sjöfartstiden besökes Fredrikshald mycket av svenskar,
mest för att köpa. I bodarna funno vi hopar
avkringvandrande krämare från Värmland, Bohuslän, Dalsland och
Västergötland, vilka köpte i parti kistor, fulla av kram.
De valde och nedlade stora pappkartor, späckade med
knappar, granna nålar, brokiga kammar, finsmiden,
glassaker, band och dylikt, som de här bekomma i bättre ur-



val och till billigare priser än hemma. På sådant sätt gå
stora summor till Norge.

Sedan vi på ett värdshus druckit en ”pott”
Christianiaöl, åtogo sig ett par unga män från Strömstad att vara mina
ledsagare upp på fästningen. Viknogade uppför branta, väl
stenlagda slingervägar upp mot höjden och kommo
slutligen till portarna, där artillerister med till utseendet
alldeles enahanda uniformer som våra öppnade förlåten.
Efter ännu åtskilliga muromgivna backar och portar
befunno vi oss uppe på en vidsträckt platå, omgiven av i
klippan huggna bröstvärn, och så stor, att där lågo
arsenaler, ridhus, exercisplatser, boställen och trädgårdar. Vi
hade en ojämförlig utsikt: å ena sidan Svinesunds
vidsträckta vatten och å den andra staden kring sina blåa
älvband och därutomkring vidsträckta, härligt
grönskande slätter. Fredriksten är beläget på 360 fots höjd och
dominerar staden och landet vida omkring. Jag var
nyfiken att se stället, där Carl XII föll. Efter en tur runtom
befästningsverken begåvo vi oss till en plattform åt
Tistedalssidan, omgiven av raviner, genom vilka de svenska
trupperna hade framträngt. Här, framför ruinerna av en
vall, uppkastad av svenskarna, stod i skydd av en
aspdunge stenen, som utvisade, var konungen mottog det
dödande skottet. Det var vid pass trehundra steg från
plattformens kant. Man påstår, att stället ligger inom
bösshåll från fästningsbatterierna, men jag anser, att om
man på den tiden ej ägde tigeminie- eller
percussionsgevär, hade löpgraven, där konungen stod, varit utom



skotthåll. Monumentet är en ruin, bestående av en sten,
som vidgar sig uppåt och lärer ha haft armar i form av
ett kors. Uppskjutande ur denna sten synes en rostig
järnstång, men den sten som fasthållits därav, är alldeles borta.
Det som fanns, var alldeles sönderhackat och marken
omkring stenen alldeles översållad med små granitskärvor.
Omkring korsets armar hade funnits en gyllene inskrift,
men den var borthackad, så att man endast med möda
kunde dechiffrera orden: ”Beleiring 11 november 1718.”
Jag frågade, om här funnes örnar eller korpar nog starka
att sönderhacka stenen, men man svarade mig, att
förstörelsen blivit under tidernas lopp åstadkommen av
resande svenskar, vilka med nycklar eller knivar skrapat
åt sig lite grus att hemföra som souvenirer! Vilken härlig
iver att samla som för begäret att äga några stumma
sandkorn förstör minnesmärkena över fädernas storhet! Det
är samma folk, som hemma i sitt eget land tror sig höja
skönheten hos bildhuggarkonstens mästerstycken genom
att på benen av Venus och Minerva skriva eller inrista
usla sentenser och plebejiska namn.

Det var dock här, Carl XII stupade, och ett liv
utsläcktes, vars namn ännu lever, överfört till hela världen
såsom ett fenomen av hjältemod! Jag såg i Fredrikshald
en snusdosa, troligen erövrad från någon fallen karolin,
på vars lock fanns Carl XII:s bild och följande motto:
”Sperent nulla videre parem secula Carol: XII: D:G:
Svæi:” (Må inga tidevarv hoppas att få skåda en like till
Carl XII av Sverige!) Det berättas, att den ädle sir Sidney



Smith, S:t Jean d’Acres tappre försvarare, då han omkring
1800 besökte detta ställe, föll på knä i hänförelse och
kysste jorden.

Vilket rop kring världen för en Alexander, en
Napoleon, en Carl XII — krigiska fantaster och ihärdiga
människoförstörarel — och vilken tystnad kring den sanna
storhetens symboler, kring forskaren och snillet, som
kämpat andens osynliga strider och verkat för millioners
väl, medan dessa sovol Vem faller ned och kysser stoftet
över en Newton, en Luther, en Gutenberg?

Då jag åter kommit ned i staden, gingo baronen och jag
för att se oss omkring i butikerna. Vi gjorde hos en herre
vid namn William Hamilton åtskilliga uppköp för
resebehov, såsom cigarrer, gummigaloscher m. m. och av var
sin av de berömda knivarna, vilka allmogen själv
förfärdigar, och som varje man från gossen till gubben bär
vid höften, kokett hängande som en liten stickert.
Allmogens skicklighet och smak i träsnideri är vida berömd
och har numera utbildat en industri, som knappt hinner
tillfredsställa alla resandes begär. Vi köpte till slut ett par
buteljer prima champagne och togo dem med ner på
ångbåten, där baronen hade bjudit till middag dess
befälhavare, kapten Hjerta, distriktschefen Karström,
kommendörkapten Malmborg och kommendanten på
Fredriksten, Ebbel-Colbjörnsen.

På kvällen besökte jag med några herrar vikens
motsatta strand och besåg ett utmärkt vackert länderi, kallat
”Knarrdalen”, under vars härliga, blomsterströdda ter-



rasser utbredde sig åkrarna, ängarna och sjön. Här sutto vi
rökande och smuttande på vår medhavda punsch, till dess
solen mest uppnått slutet av sin bana. Hennes skiva
försvann småningom bakom furornas mörka barrvägg och
kastade en glödande avskedsblick på nejden. Kornåkrarnas
böljande sjöar tycktes stå i låga, fartygens masttoppar
lyste som guldspetsar och jorden inslumrade till vila och
lugn, medan rasslet från den avlägsna staden och
sjömännens sånger ännu dallrade hän över vattnen. Aftonvinden
var fuktig och svalkande, och vi rodde i skymningen åter

tillbaka.

EN TUR GENOM TISTEDALEN

Det var bestämt, att vi ej skulle besöka mer än
Fredrikshald, men som ångbåten låg kvar följande dag, företogo
baronen och jag en utflykt uppåt den tjusande Tistedalen.
Vi åkte i vagn utmed den breda älven, genom en vid,
odlad och befolkad dal, omgiven på sidorna av brant
uppstigande grönskande höjder. Efter hand avlägsnade vi oss
från älven och utkommo genom en öppning bland bergen
till en vidsträckt grönskande slättbygd, så skön, bördig
och väl odlad som någonsin den rikaste trakt i Sverige.
Här funnos ekskogar, fruktträdgårdar, sädesfält och
biskötsel. Men också utgör ”Smaalehnens Amt” (de forna
landskapen Markerne och Borresyssel), i vilket städerna
Fredrikshald, Fredriksstad, Moss och Sarpsborg äro be-



Tistedalen. Litografi efter målning av Frich i Norge fremstillet
i Tegninger.

lägna, de jämnaste, bäst odlade, minst över havet
upphöjda, fruktbaraste trakter i Norge. Och vilken slående
kontrast mellan Bohuslän och dessa blott ett par mil
därifrån belägna nejder. Där en ouppodlad, vanvårdad,
oländig mark och försupna, usla, trasiga och eländiga
invånare, här ett starkt, kärnfast och vackert släkte. Här
intet tiggande kryperi av menige man med hatten i hand
för en finare rock. Nej, upprätt, med vackra anletsdrag,
säker hållning och en min, som ej bevisade den minsta
känsla av underlägsenhet, och ett sätt att uttrycka sig,
som bevisade ett helt annat lynne, en helt annan intelli-

16 Hollertz [245 l
Magnus Hollertz

gens. Boningshus och kläder utvisade flit, arbete och
förstånd. Vi gjorde en lång rund, besågo en mängd kyrkor,
där ännu i dag vapenhuset behåller sin gamla
bestämmelse. Det är vanligen ett logghus, beläget nära kyrkan,
med sin trappstege upplagd på taket, och innehåller alla
slags vapen, tjänliga för en landstorm. Svenskarna äro, vad
man än må säga om de broderliga tänkesätten, ej väl
renommerade i denna del av Norge, och invånarna tala
om dem med ett visst uttryck av ömkan eller något ännu
värre. Också äro de personer som besöka dem ej de bästa.
Hoptals komma de från Värmland, Dalsland och
Bohuslän, små, ruskiga och snuskiga, åtaga sig i städerna arbete
för mindre än de norska arbetarna, men supa upp varje
styver, gräla och slåss inbördes och gå sin väg, de flesta
bortkörda och lika usla som de kommit. Norrmännen här
ha också ett visst begär att visa sin överlägsna fysiska
styrka. De unga männen i Fredrikshald passade på varje
tillfälle att berätta oss om alla de kroppsövningar, som
ingå i deras uppfostran. De läto oss se brottning, hoppning,
samt andra prov på vighet och muskelstyrka, och de
officerare, som åtföljde oss på Fredriksten, togo ofta under
ett småleende tunga kulor eller järnstycken och lekte med
dem i händerna. Vår lanttur slutade med dagens lopp, och
jag var endast missnöjd, att tiden ej tillät oss att utsträcka
färden till Christiania. Morgonen därpå återgingo vi med
ångbåten till Strömstad, och det var naturligt, såsom jag
ovan sagt, att havet rasade och röt hela vägen.



ÅTERKOMST TILL STRÖMSTAD

Efter lycklig ankomst till Strömstad var jag nog
lycklig att åter få mig ett gyttjebad. Under det att gumman
svärtade mig, roade jag mig med att konversera henne om
badgästerna. ”Nå”, yttrade jag, ”madame har väl att göra
med mycket vackert folk och mycket fult dito under de
här sejourerna?” — ”Ack kära herre”, svarade hon, ”jag
har nu i åtta år tjänstgjort i bägge badhusen och i olika
badrum varje sommar, och det kan jag säga, att bra skrala
ä’ di allihop! Här är en hel hop granna löjtnanter och
andra fina herrar, som ha ben så Gud sig förbarme — och
fröknar och mamseller både sneda och vinda. Jag bryr
mig inte mycket om’et”, tillade hon, ”men vackert folk
är sällsynt här, så som vi se dem.” — ”Nånå”, svarade
jes, i det fallet är jag räddad.”

Middag intogs denna dag vid bad-table-d’hôten och
på eftermiddagen förtärdes kaffet under alléerna på
torget, där ungherrarna bildade en dubbelkvartett och
utförde vackra saker. Alla badgäster, som kunde sitta till
häst, hade denna dag förenat sig om ett ridparti. På
milslånga avstånd från staden var torparkampar anskaffade,
och medan vi sutto vid vår likör, anlände kavalkaden. De
voro rangerade i led, ett fruntimmer omgivet av två herrar
i varje, och för att visa sin skicklighet kabriolerade och
galopperade åtskilliga, så långt de arma krakarna för-



mådde. Tåget återkom flera gånger, ty vägarnas uselhet
tillät ej att sträcka färden längre än runtomkring staden
och omkring torget, samt ut genom den ena tullen och in
genom den andra.

Baro var hela dagen upptagen av annat sällskap, så att
jag även om aftonen hade tid att deltaga i tömmandet av
några bålar i det inre av apoteket, som här liksom
mångenstädes var stadens förnämsta rummelplats.

Klockan sex följande morgon avreste vi från Strömstad
söder ut. På sällskap och konversation var ej brist, ehuru
Sotefjärden även denna gång åstadkom mycken
villervalla. Efter ett kort besök i Marstrand återkom vi till
Göteborg, sent på aftonen den 13 augusti.

Påföljande dag, som var en söndag, var baronen bjuden
till middag på landet hos kommerserådet James Dickson,
varför landshövding Fåhræus och tulldistriktschefen
Karström bägge hade den artigheten att inbjuda mig att
tillbringa dagen hos deras familjer ute på Särö. Vi begåvo oss
alltså tidigt om morgonen ombord på det ståtliga
ångfartyget ”Necken”, vilket var fullproppat med
högtidsklädda människor. Lustresorna i Göteborgs skärgård äro
betydligt olika de stockholmska däri, att det nödvändigt
bär ut ett stycke till havs, och till ett hav, som aldrig är
roligt. Också var det eget att höra fruntimrens
utläggning om saken: På de här Säröfärderna blir man då alltid
sjösjuk, sade en — jag kommer att hålla mig på däck hela
tiden. Jag stannar alltid nere, då blir jag mindre sjuk,
sade en annan. I Stockholm skulle de under sådana aus-



Särö. Teckning av Kilian Zoll. Nationalmuseum.

picier ha vackert stannat hemma. Emellertid gåvo vi oss
av, åtföljda av tvenne andra ångbåtar: ”Carl XI” och
”Göta Elf” med samma destination. Vinden var frisk och
sjön gungade, men solen sken. Vi passerade tätt förbi
Vinga båk över ett par artiga fjärdar och voro klockan
elva förmiddagen vid Särö.

Här är göteborgarnas älsklingsställe, och gräddan av
dess handelsaristokrati badar här om somrarna. Naturen
är tjusande vacker, olik Bohusläns i allmänhet, men
mycket lik Stockholms Djurgård. Stora lummiga ekar,
vackra vägar, prydliga villor och lanthus samt längre upp
en rätt artig stad av badgästers boningar och trädgårdar.
Jag tog min egentliga vistelseort hos familjen Karström,



bestående utom mannen av fru och en nitton års dotter.
Titulus Karström stoppade i fickan de senast ankomna
tidningarna och inbjöd mig till en promenad bland
omgivningarna. Allt var rikt av naturen och påkostat av
konsten, men stället är otroligt dyrt och förnämt, så att
endast sådana familjer vistas där, som ha råd att ”leva”.
Vår väg ledde över mjuka gräsmattor ned till stranden.
Där voro badhus ilånga sträckor och Karström uppmanade
mig att ta en doppare i öppna sjön. Sagt och gjort! Jag
uppsteg på en lång altan, sträckande sig över själva
vattenkanten, köpte en biljett och inträdde i ett
avklädningsrum, dit strax därpå anlände en ung herre i långt,
svart hår. Jag lät honom förstå, att jag var främling och
frågade om stranden och bottnen. Han bad mig då, att om
jag ej vore särskilt vig och skicklig simmare, ej ge mig för
långt ut, ty där infinna sig ofta stim av makriller, varav
de större genast anfalla med sina vassa tänder och någon
gång dragit med sig personer i djupet. Jag hade redan
förut hört detsamma och förvånades därför över min
mans eget djärva beteende. Han hade nu fått kläderna av
sig, störtade sig på huvudet över balustraden och stack av
långt ut i sjön, brusande och skummande som en delfin.
Jag kände igen mannen, det var grosshandlare C. F. Wærn
junior, en oaktat sitt ungdomliga utseende berömd
riksdagstalare, stor affärsman och järnvägsdirektör.

Jag pallrade mig vackert ut från stranden och gjorde
mina lovar innanför de andra simmarna. Vattnet var
kallt, klart som kristall och så bittert, att då jag uppstod,



t. b. fru Karström, akvarell av Emely Nonnen, nederst tulldistrikt-

chefen W. Karström. Akvarellerna tillhöra fröken Ester Ramsay,
Stockholm.
Magnus Hollertz

saltpartiklarna lyste i solskenet. Snart därpå föll en
regnskur, och jag fann min distriktschef — ämnet till ett
statsråd — läsande sin Börsen-Halle i en
handdukstvättares enkla stuga. Vi fortsatte en stund vår promenad
och gingo därefter upp till damerna. Jag måste nu som
hastigast beskriva dessa. Hennes nåd Karström, betydligt
yngre än mannen, hade genom konstens och klädernas
finesser ett utseende, nästan lika ungt som dotterns, och
var henne i nobelt koketteri vida överlägsen. För övrigt
utmärkt bildad, fin och förbindlig. Dottern, med ej fullt
så fina anletsdrag som modern, syntes med tiden komma
att likna henne i sätt, ehuru hon ännu ej ägde den frihet
i manér, som anstår en fru. Hon berömdes mycket i
Göteborg för sin smak och sina talanger, men påstods vara
något stolt, en egenskap som de fina börsdamerna gärna
vilja behålla för egen räkning. Men även hon hade det
öppna och lätta sätt, som världsvana och umgänge giver.
Jag hade den nåden att få se hennes album. Där funnos en
mängd verser och poesi av henne själv och dito ritningar,
scener till lands och sjöss i Sverige och Norge, samt
porträtter, fint utförda i vattenfärg. De flesta föreställde
svenska och norska löjtnanter.

Studiet av detta intressanta album avbröts genom
klockors klang, som förkunnade att middagstimmen var
inne. Vi gingo igenom en trädgård och inträdde i en stor
salong, prydd med tvenne väldiga hästskobord. Här
var den berömda och avundade Särö-table-d’hôten. Jag
fick min plats mellan mamsell Karström och en av frök-



narna Fåhræus. Ehuru tämligen obekant med dem bägge,
tvang jag dock den förstnämnda, som emellanåt hade
något raljant i sina omdömen, att säga mig namn och
karaktär på en hel mängd personer. Jag hörde de mest
kända namnen bland Göteborgs köpmän och några
grevliga och adliga. Där var en verklig blomstersamling.
Damerna buro ljusa sidendräkter, paillegula handskar och
luftiga sommarhattar med utslagna band. Herrarna voro
på sin english med reguljära vita halsdukar. Där hälsades
nobelt å alla kanter, och det var eget att se, huru de vid
hälsningarna fixerade varandra och noga iakttogo att ej
resa sig högre upp eller buga sig djupare, fröknarna mot
mamsellerna. Jag förbigår middagens detaljer, som skulle
hava blivit tråkiga, om jag ej haft mina förekommande
värdar och värdinnor omkring min enkla person.

Under en promenad på maten, besågo vi de för kungliga
familjens räkning iordningställda lokalerna. De voro
praktfulla men tomma på invånare, ty som jag redan för
länge sedan nämnt, var resan till Särö contramanderad och
vagnar m. m. fördes med varje ångbåt tillbaka till
Göteborg.

I en trädgård tillhörande värdshuset på stället hade ett
sällskap unga kontorister från Göteborg, vilka kalla sig
Holkarna och roa sig med segling, musik och rummel,
slagit sig ned i skyddet av en kiosk, där de höllosin middag
och sjöngo kring bålarna hela eftermiddagen. Från
åhörandet därav lockades vi till en annan njutning, nämligen en
representation av akrobater under mr Riegos direktion.



De hade improviserat en teater i en trädgård och gingo på
lina upp till en husknut, gjorde volter m. m., men ett
tillämnat fyrverkeri i mörkret fingo vi ej se, ty kaptenen
på ”Necken” hade skickat upp en budkavle med
tillsägelse, att de av hans passagerare, som ville åter till
Göteborg, skulle infinna sig ombord en timme före den
bestämda tiden, emedan storm och oväder syntes vara i
annalkande. Karström, överste Virgin m. fl. som kände,
vad sådant betydde, rådde mig att taga avsked och följa
dem ombord. Så skedde, och många gingo med oss, men
andra ämnade stanna till fyrverkeriet, då även de andra
kaptenerna skickade ilbud om skyndsamhet. Vi lade först
ut med Necken och hade i släptåg Holkarna, varav
några svängde sig ombord i sina vackra sjömansdräkter,
under det att större delen föredrog att kvarbliva i deras
granna ”gigg”, som var fastgjord i fartygets kölvatten.
Denna gigg, varmed de dagen förut hade rott och seglat
ut till Särö, var en av dessa ofantligt långa, skarpa och
lätta engelska båtar, med spanter fina som tunnband,
tofter av mahogny och åror av ask för tolv mans rodd.
Den var ut och invändigt vit med förgyllningar och
kostade dem 2,000 rdr banko.

Viken, där Särö är belägen, skyddas mot havet av ett
högt och brant berg. Några vindpustar kändes och
vattnet blev oroligt, men de flesta passagerarna klagade över
den tidiga avfärden och många gingo åter i land,
föredragande att gå med något av de båda andra ångfartygen,
ehuru dessa voro både mindre och svagare. Jag såg likväl



med skeppskikaren, hur havet såg ut på andra sidan
berget. Himlen började där bliva mörkgrå, och oaktat
avståndet syntes vågorna resa sig med vita kammar.
Kaptenen på vårt fartyg försäkrade, att de skulle ångra sig,
som gått ifrån honom. Han befallde, att allting skulle
surras på däck. Kättingskistorna förtöjdes midskepps, och
de kungliga vagnarna i förstäven överdrogos med
presenningar och stöttades med spakar.

Vi hade knappt dubblerat bergsudden och kommit
därutom, förrän scenen med ens förändrades. Liksom en
skara obarmhärtiga odjur, som legat och lurat i bakhåll,
rusade vinden över oss. Havet, som där inne i viken gått
fram i reguljära och puttrande vågor, var här redan
upplöst i oredigt svall. Vi måste gå upp en god tid med stick
i stäv för att i händelse ovädret tilltog kunna gå klara för
fasta landets klippor, utanför vilka vi hela vägen skulle
passera. ”Falken” — så hette Holkarnas gigg — började
redan besväras av de täta och höga vågorna, som i
anseende till båtens längd ofta tittade in över båtens
relingar. Holkarna måste börja ösa med skopor, ämbar och
mössor, och ropade flera gånger till oss att sticka ut på
bogsertåget. Vi hade ytterst vid horisonten rader av
klippor och skär, bakom vilka himlen redan var svart.
Över oss låg den dyster och tung som bly. Inom en timme
hade vi full storm med tjockt påfallande mörker. Sjöarna
stego allt mera i höjd, och ångbåten, som hade vågorna och
blåsten tvärs från sidan, måste alltmer stäva upp mot
vinden och började rulla och stampa. Större delen av våra



passagerare hade gömt sig under däck eller trängt sig
tillsammans omkring skorstenen, men jag och många andra,
som föredrogo att hava fri utsikt, befunno oss på
akterdäcket, nedhukade eller liggande på knä, fasthållande oss
vid järnledstängerna för att ej vid de våldsamma stötarna
och överhalningarna raka ned i lä och slå ihjäl oss. På
avstånd långt bakom oss upptäckte vi nu en av de andra
ångbåtarna, ”Carl XI”, som utlupit ur Säröviken och
kämpade mot stormen. Skummet stod ofta högt över dess
förstäv och hjulhus, ty mindre och svagare än ”Necken”
måste han hålla rätt upp mot sjöarna. Mörkret och vår
egen belägenhet vände dock snart vår uppmärksamhet
från honom. Giggen ”Falken”, ehuru uthalad mer än en
kabellängd ifrån oss, började allt svårare och hårdare
arbeta i de stigande sjöarna. På ösning var nu ej mera att
tänka, ty den var redan full med vatten till tofterna. Den
djärva ungdomsskaran var nu sammanträngd i
akterstäven av båten, där de lågo nedkrupna och spjärnade. Vi
kunde knappt se dem, ty giggen var nästan till hälften
av sin längd inhöljd i skum. De höjde emellanåt sina
huvud, och vi urskiljde orediga rop av: hjälp! hjälp! och
hal in! Denna senare bön var dock svår att tillfredsställa,
ty att taga ett steg ombord var omöjligt, och ej ett ord
hördes för havets brus och stormens tjut i tackel och tåg.
Med tillhjälp av sin ropare förmådde dock slutligen den
vaksamme kaptenen en skara matroser, understödda av
några ombordvarande Holkar, att krypande på utsidan
av ledstängerna i lovart nalkas akterstäven och fast-



Hjulångare i storm utanför Marstrand. Akvarell av J. C. Berger.
Göteborgs Konstmuseum.

hållande varandra få tag i giggens fånglina och, Gud vet
hur, så småningom få båten närmare. Det var också hög
tid, ty våg på våg gick sin bana rätt fram tvärsöver båten,
såsom om den ej funnits, och endast huvudena av de
halvdränkta Holkarna syntes då och då över vattenytan. De
voro fjorton huvuden och vi gåvo demalla förlorade.
Styrmannen på båten, en djärv sälle, äntrade nu på deras
fånglina ned till dem och fastgjorde en reservtross, utan
vilken de troligen slitits lösa och gått förlorade. Vi
skådade med fasa där vi lågo, huru han under arbetet stod mitt
i förstäven på giggen, och huru den ena klara vågen gick



över honom efter den andra, men huru han, resande sig
upp och skakande av sig vattnet, oupphörligt förnyade
sina försök att göra fast ändan. Härefter befallde han
med höga rop, att trossar skulle utkastas från fartyget,
holk på holk fastgjordes därvid och halades halvnaken
ombord, ty de hade i dödsångest befriat sig från nästan alla
sina kläder. På sådant sätt kommo genom ett underverk
alla ombord utom styrmannen och en holk. De tvistade
i hjältemodig iver om att få hjälpa varandra, men holken
segrade och stannade till sist. Hans namn var Harry
Wessberg, av skeppsklarerarefirman G. H. & H.
VWessberg i Göteborg, en stor frirumlare men skicklig sjöman
och stormästare i Holkarna. Han hade ingen, som hjälpte
honom att fastsurra fånglinan, och vid första försöker
kom en stor våg och slet honom ur vår åsyn. Förstäven var
tom — men längst i aktern hade han fått tag och kom
åter simmande och arbetande fram till stäven. Efter flera
fruktlösa försök kom han åter ombord hos oss halvdöd,
men så snart han återfått andan, var hans första utrop:
”Hur fan skall det gå med ’Falken’?” Han liksom de
andra forslades emellertid ned för att avklädasoch inhöljas
i sjömännens gamla paltor.

Stormen uppnådde omsider en sådan höjd, över vilken
jag inte trodde den skulle kunna komma. Det skulle
behövas en pensel doppad i Styx för att måla den. Himlen
var kolsvart, mörker härskade över hela atmosfären, en
och annan stor regndroppe slungades hård som en sten
mot våra ansikten, en och annan blixt delade det bläck-



svarta zenith och upplyste med ett hastigt och hemskt
sken de ofantliga svalgen omkring oss. På avstånd vid
horisonten framblickade då och då en månstråle ur de
jagande molnmassorna, och vid varje sådan ljusning
visade sig ett storartat och förfärligt skådespel. Över
randen av de avlägsna klippor, innanför vilka vi gingo, höjde
eller sänkte sig i vilt virrvarr höga, silverglänsande
fantomer av hemska former, likt jättelika spöken. Det var
bränningen av vågen som mot klippan kastades lodrätt
upp i luften, såsom den våg du i planschverk sett svepa
upp mot Eddystones fyrtorn. Dessa syner, de
sällsammaste jag skådat, förnyades esomoftast och skulle ha
slagit mången med fasa. Tänk dig ett skepp, indrivet i
dessa bränningar! Vilken splittring, vilken förintelse!

Väl var det stormar, det vi upplevat på Sotefjärden
och utanför Strömstad, men här i kolmörker och bland
farliga klippor! Vid någon ljusning sågo vi ”Falken” likt
en ofantlig vit fisk höja halva sitt skrov över vattnet och
sedan dyka ned i djupet. Den hängde som en blytyngd,
gjorde ryckningar, som ytterligare skakade vår skuta och
hindrade betydligt dess styrning. Men slutligen ropade
kaptenen åt Holkarna: ”Nu gick den!” Tågen voro brustna,
och ”Falken” tog med en hög dykning i vädret avsked av
oss. Att nu vidare bedöma pur vi gingo eller vart vi gingo
var omöjligt. Det var att lämna sitt öde åt erfarenhetens
skarpa öga, åt rortaljornas styrka och maskinernas
säkerhet. Ibland det orediga dundret och dånet och braket
märkte jag en rörelse förut. Det var en av de kungliga



vagnarna, vars fasta byggnad av läder och trä givit vika
för stormen och krossats mot de andra. En av
kättingkistorna slets loss och rullade ned i lä, så att överhalningen
blev ännu våldsammare — men även detta hjälptes. Intet
ljus kunde hållas ombord. Passagerarna i salongerna hade
avrivit soffdynorna och lågo spjärnande och fasthållande
sig i trävirket. Större delen voro sjuka och några jämrade
sig högt över erhållna stötar. Fyra man stretade med
rodret och kaptenen hängde vid hjulhusbryggan, görande
signaler med roparen, så gott mörkret tillät. På sådant sätt
och i sådant tillstånd kastades vi handlöst fram. Jag låg
mellan ett par säten, insvept i kavaj och en om kroppen
fastbunden kamlottkappa, piskad av alla väder och
slutligen försjunken i medvetslöshet om allt annat utom
behovet att hålla mig fast. Slutligen väcktes jag av
kaptenens basun, som ropade: ”Stött för loven!” Vårt fartyg
krängde häftigt under det att det gjorde en tvär
vändning upp mot vinden, och tätt förbi vår förstäv länsade
ett stort skepp med lanternor i märsarna. Det höll in åt
Göteborgs revir. Vi voro vid ”Klippan” och höllo av i dess
kölvatten samt sågo snart de livande skenen från
gaslyktorna på stadens kajer. Klockan var sex, då vi lämnade
Särö. Nu var hon tolv på natten. Det oaktat funno vi på
kajen en mängd väntande, vilka emottogo oss medundran
och frågor och glädje. Man hade trott oss förlorade eller
man hade trott, att vi vänt.

Göteborgs bamn.
Detalj av akvarell av J. C. Berger. Nationalmuseum.



Jag skulle önska att göra om denna färd och dig
detsamma, kära Ida, men vi skulle ha fartyg och folk att lita
på. Intrycket därav skall aldrig gå ur mig, men vid
försöket att teckna denna scen komma minnena därav så
livligt påträngande, att pennan förlorar sin sans och sin
styrsel.

Ångfartygen ”Göta Elf” och ”Carl XI” hade gått ut en
stund efter oss, men efter många äventyr nödgats vända
om och länsa tillbaka till Särö. De återkommotill Göteborg
först måndags middag och hade åstadkommit stort
mässfall på kontoren och ämbetsverken. Av giggen ”Falken”
hittades följande dag några vita spillror vid varvet Kusten.
FESTPÅ LORENSBERG

Nu skall du slippa höra några vådliga sjöscener mer,
kära Ida! Följande dag var stor mönstring av Göteborgs
tullcorps till lands och sjöss. Vi stego i en lång vit
åttahuggare, sittande på flaggor och rodda av jaktbåtsmän i
uniform. Efter oss följde två likadana båtar med
uniformerad svit. Fartygen, som å ömse sidor om Göteborgs
revir ligga ankrade i rader och mest bestodo av engelsmän,
norrmän och amerikanare, voro underrättade om högtid-

* Göteborg. Litografi av C. J. Billmark.

17† Hollertz 

ligheten och flaggade storståtligt för Sveriges förste
publikan. Vi besökte och kalfatrade corpserna på alla
stationerna tillhörande stadens gebiet, såsom Klippan,
Sänkvarvet, Kusten, Gamla varvet och Järnvågen samt
återvände klockan tolv middagen, då hela tullstaten samlades
på hotell Prins Carl, där Baro gav en splendid frukost.
Jag fick uppgöra kalaset och vet, att det, inklusive
drickspengar till de, med fickorna proppade med
champagnebuteljer, apelsiner och tårtor belastade vaktmästarna,
belöpte sig till 232 rdr rgs. Genast efter smörjelsens slut
avreste baronen och titulus Karström landvägen. Jag
däremot fick stanna kvar för att följande morgon i sällskap
med några tullförvaltare sjöledes avgå och möta dem i
Varberg.

Genast efter det att detta beslut var känt, och sedan jag
bland de kvarvarande gästerna på baronens vägnar och
med hans medgivande hållit ett tal till dem, anhöllo de —
under föregivande att jag var toujours men troligare av
begär att genom mitt välplägande göra sig förtjänta inför
min beskyddare — att samma afton få se mig på en sexa
på Lorensberg. Jag tillbragte alltså en stund med att packa
och sova för säkerhets skull, samt begav mig till
mötesplatsen.

Här var en tillställning fullt ut lika storartad som
baronens. Inbjudna gäster voro för övrigt en artillerikapten
från Stockholm, revisorn och kompositören Cronhamn
samt några yngre officerare, vilka i förening med
åtskilliga av tulltjänstemännen sjöngo kring bålar iträdgår-



den. En musikcorps var även engagerad och höll
taffelmusik uppe i stora våningen, där sexan intogs. Bland
sällskapet befann sig en mängd gamla rika och dekorerade
män av Göteborgs tullstat och jag blev naturligtvis bror
med unga och gamla, harangerade och harangerades. Min
styrka i dryckjom kom mig nu väl till pass, ty mången
skulle ha störtat för mindre. Men när jag fylld av
champagne ända upp till halsgropen såg nya bålar anlända, tog
jag, under förevändning att allt troligen skulle sluta med
virrvarr, på förhand avsked av de flesta förnämsta
gubbarna, letade i tysthet rätt på min värja och mössa och
smög mig utför. Men jag var bevakad och eftersattes
genast av en mängd av de yngre. Jag var nära att
upphinnas, men föresatte mig med tanke på min klockan sex
följande morgon förestående avresa att komma undan.
Jag kände ej lokalen, men inkom och dolde mig i ett hörn
av stora gården. Här hörde jag nu, hur de letade: ”Spring
ni omkring åt gatan, så vänta vi här! Han är bestämt i
huset. Vi ha nya bålar och han skall inte hem så snart!”
Jag var likväl av en annan tanke och smet på vinst och
förlust in genom en dörr, kom så till en annan och in i
stora köket, vilket jag genomlopp, som om jag varit
bekant på stället, och kom genom en bakport ut i
trädgården. Jag hörde de letandes röster nära invid mig, men tog
till fötters, genomlopp en mängd gångar och kom
slutligen till en häck, vilken jag hoppade över. Nu var jag
i säkerhet. Du minns, att jag nämnt, att Lorensberg
omgives av stora trädgårdar och en park samt breda alléer



därutanför, vilka leda till landsvägar i olika riktningar.
Jag var andra gången på stället och trodde mig känna
väderstrecken, men ett item i denna stund var att
kolmörker rådde runtomkring. Jag hade intet annat ljus än
min cigarr och funderade länge. Slutligen trodde jag mig
dock vara på rätta stråten och gav mig av. Jag hade diken
att överhoppa och stannade ofta mot trädstammar, så
mörkt var det. Sedan jag framkommit till en landsväg,
gick jag raskt på i hopp att snart vara framme. Men det
var längre än jag trodde till Göteborg. Min första cigarr
var slut och jag tände en annan, men även denna
konsumerades under oupphörligt gående. Slutligen stannade
jag villrådig och tänkte: Skulle du ha gått galet? Allt var
mörkt och tyst. Under det jag så funderade, hörde jag
bullret av avlägsna vagnshjul. Ack, om de ville komma
hit! De nalkades alltmer, och jag tilltalade slutligen den
vägfarande, frågade om jag hade långt kvar till Göteborg,
jag kom från Lorensberg. En allvarsam röst frågade, vem
jag var och upplyste, att jag vore halvvägs till Kärra
gästgivaregård, belägen en mil från Göteborg på vägen till
Kungsbacka. Då jag yttrade min ledsnad över ett så
kapitalt misstag och nämnde, att jag var främling, tillbjöd
mig den resande att stiga upp och åka med honom till
staden. Anbudet mottogs med glädje. Jag steg upp i en
enkel rapphöna och samspråkade med mannen. Hans svar
voro enkla och lugna, och han underrättade mig bland
annat, att bättre folk sällan gå till fots i dessa trakter. En
mängd slödder stryker här på vägarna, och en plundring



eller ett mord är ingen sällsynthet. Jag visade honom, att
jag hade värja, men den skrattade han åt. Vi åkte en god
timma och sågo äntligen ljusen i staden. Vid
artillerikasernerna kände jag igen mig och visste nu, att jag skulle
hitta vägen hem till Bloms hotell. Jag tackade mannen,
steg ur och presenterade en riksdaler som drickspengar.
Men då skrattade denne enkle man i mössa och grå
syrtut: ”Tack min herre, det behövs ej”, sade han, ”jag heter
Oscar Andersson och är handlande i Göteborg. Mitt
kontor är på Stora Hamngatan, om herrn vill göra mig en
visit.” Nu var det jag, som var litet flat och bad honom
skriva mitt misstag på mörkrets räkning. Vi skrattade,
skakade hand och skildes. Jag hemkom till mitt logis och
sov ett par timmar.

Klockan sex följande morgon var jag ombord på det
stora vackra ångfartyget ”Halland” tillika med mitt
sällskap, som först beskrevo det uppseende, mitt försvinnande
vållat på Lorensberg, och sedan hade roligt åt mitt
resäventyr. Vi hade regn och hårt väder under färden, men
glömde allt vid vår frukost och därpå följande whist.
Framemot middagen voro vi i
VARBERG

Denna gamla stad, som fordom hette Nyby och redan i
fjortonde århundradet var säte för hansaförbundets
sammankomster, tynar nu under avtagande handel och
industri. Dess hamn, som hittills föga kunnat begagnas av
större fartyg, blir troligen, sedan man nu — post festum
— fått anslag till dess upprensning, en av de säkraste på
kusten. Och sedan man i vår tid kommit till den
övertygelsen, att staters uppblomstring bäst befordras, om de
avstå från lurande på sina grannar och i stället vända

* Varberg. Litografi av A. Nay efter målning av F. C. Kierschon

i Sverige framstäldt i taflor.



blicken inåt på sina egna förhållanden, har Varbergs
gamla fästning, från vars murar besättningen stod färdig,
kikande till hav och land och bjudande spetsen åt danska
poliorketer , nu i stället fått en garnison med blicken
pliktskyldigast vänd inåt, på korrektionisterna, som kräla
bland de förvittrade murarna, hugga sten, spinna redgarn
och väva kommisskläde. Men om staden lider, så får den
dock en god hjälp av andras lidande — jag menar
badgästers, vilka här årligen infinna sig till ett antal av 1,000.
Vid vår ankomst till bryggan såg också samlingen där
ingalunda fattig ut.

Baronen och titulus Karström voro till mötes vid
stranden och förkunnade mig, att jag hade god tid att skaffa
mig middag i staden. De skulle komma efter med vagnen
och hämta mig. Jag gick alltså till gästgivaregården, som
var förnämsta källaren, och fick i matsalen en trappa upp
slå mig ned i förhoppning på ett gott mål. Jag rekvirerade
mig en portion dillkött på lamm och ett glas porter, men
hade knappt satt gaffelns skimrande silverklo till mina
försmäktande läppar, förrän jag hörde en vagn stanna
utanför huset. Jag sprang upp och såg mycket riktigt min
baron, som kastade otåliga blickar uppåt. Jag övergav
lammsens kött, hällde i mig portern och lämnade en
riksdaler i sticket, så bråttom hade jag och när jag kom ned,
mottogs likväl jag, som inte hade en köttbit i mig, av en
kötted och den förklaringen, att jag, ta en viss person den
och den, skulle bli kvarlämnad på platsen nästa gång, som

1 Poliorketer = stadsbelägrare (av grek. poliorkein).



jag ej passade på! Jag ingick i en förklaring över hur
oskyldig jag var, men vare sig att baronen blivit förargad
över någonting annat eller att ett utbrott av häftigt lynne
kom på honom, han avbröt mig med otålighet och fortfor,
att jag, ta mig dj-n, vore den, som måste vara adroit, han
ämnade ej vänta på mig.

Detta var den första yttring av missnöje, jag sett från
baronens sida. Jag tyckte likväl, att den var tämligen
obillig och blev ond i mitt sinne. Jag hoppade upp i sätet
bakom dem och började med hög röst sjunga, jag tror det
var don Basils aria ur don Juan:

Fordom, stackars tok, jag trodde,
att en klok och redlig man

ej av lyckans gunst berodde,

men jag snart mitt misstag fann:
att man sätter mera värde

på en narr än på en klok,

av hinhåle jag det lärde

bättre än ur någon bok...

etc.

Jag sjöng hela visan ut och visslade sedan melodin i
vredesmod. Baronen vände sig nu hastigt om och sade med
ett slag på min axel: ”Vad fan! Jag tror han sjunger bort
förtreten, min vän! Det var rätt! Jag tycker inte om folk,
som sitter och tjurar. Jag är gammal militär, min vän, är
ovan vid långsamhet och litet häftig ibland, men det be-



tyder ingenting.” Han var nu alldeles förändrad, steg till
mig i baksätet, bjöd mig cigarrer, började tala om min
familj och den blivande riksdagen, där han lovade att
använda sitt inflytande för min räkning. Som jag såg, att
han ångrade sig, och kände hans annars vänliga lynne,
brydde jag mig ej vidare om saken.

Vi körde för brinnande livet, ty det var ämnat, att vi
skulle upphinna Halmstad före natten. Nejden omkring
Varberg är kal och tämligen ödslig, men snart kommo vi
till mera kuperade trakter och hade utmed den härliga
Nissaåns stränder tjusande utsikter. Vapnö stora säteri, om
120 mantal och tillhörigt baron Staël, visade sin
praktfulla åbyggnad, sina parker och lusthus. Till denna
egendom hörde vidsträckta, höglänta lövskogar på åns
motsatta sida, där rådjur ännu finnas i vilt frihetstillstånd.
Solen sken klar, luften var varm och landsvägens sand
syntes glödande. Vid grindarna lågo barnungar och grisar
i förtrolig förening, mojande sig i solen. Här och där
sprungo pysar upp från vägen och travade bredvid oss till
nästa grind, klädda i den oskyldigaste dräkt, d. v. s. blott
i en stor och lång blaggarnsskjorta. Esomoftast sprungo
små flickor, som stodo vid vägen, till en ren, röcko upp en
blomma och kastade den i vårt knä. Andra hade små
buketter av vilda blommor tillreds och gjorde sammaledes.
Jag tyckte detta vara mycket artigt, men baronen
upplyste mig om att det är ett sätt att tigga, som allmänt
brukas i Halland. Jag tyckte om detta sätt. Redan klockan
nio på aftonen inskramlade vi i



Landshövdingen, greve Lewenhaupt, inbjöd oss genast
på supé, men mönstringen måste försiggå, oaktat den sena
timmen, och dessutom voro vi trötta av resan. I Nissaån
finnes lax, som du vet, vilken rökes i Halmstad. Vi köpte
oss några goda portioner av denna vara och smorde oss
med mycket annat, så att jag fick revansch för min
mankerade middag.

*Vy vid Halmstad. Litografi efter målning av F. C. Kierschon
i Sverige framstäldt i taflor.



Om Halmstad är ej mycket att säga. Vi hade i dess
närhet farit förbi dels ryttmästare Lilliehööks stora egendom
Stjernorp med sina parker, tegelbruk, sågverk, kvarnar
och pappersbruk, dels den slätt nära invid staden, där
Carl XI år 1676 benäget mejade ner danskarna under
generalmajor Dunkam. Åtskilliga minnesvårdar utvisade
märkliga ställen på slagfältet.

Klockan fem följande morgon voro vi ombord på
”Halland” och gingo söder ut. Skälderviken, som leder inåt
Ängelholm, hälsade oss åter med en hög och grann sjö,
Kullens fyrtorn skådade ner på oss från sin höjd och

Kullen. Litografi av A. Nay efter målning av F. C. Kierschon
i Sverige framstäldt i taflor.



Torekovs köping gav oss sin tribut av några lotsar. Det
ståtliga fartyget klöv sin väg, trotsande alla hinder.
Klockan tolv middagen voro vi i Hälsingborg, klockan ett
i Landskrona och klockan fyra eftermiddagen syntes åter
det kära Malmö. Men vi fingoej denna gång fritt inpassera.
En kronobåt med vimpel och flagg kom emot oss vid
hamnmynningen. Det var karantänsprejaren. I dess
akterstäv stod en myndig, ehuru knappt till myndiga år
kommen sekundlöjtnant, vilken på en stång fick emottaga
passagerarelista och sundhetspass, och på vars upprop vi
alla måste visa oss vid relingen och ropa ja som rekryter.
Under tiden kom en dansk färjemansbåt, vilken gav fan
i prejaren och under fulla segel styrde förbi. Uppropet
måste nu avbrytas och vi förständigades att vänta för att
åse, huru prejarbåten sträckte ut efter dansken, upphann
honom och under utösande av ovett, hotade att kapa hans
storskot, om han ej drejade bi. Efter denna löjliga
manöver kom han åter och lät oss slutligen passera.

Hos tullförvaltaren Bellander, min gamle hederlige
värd, var denna gång så mycket folk inlogerat, att han
hade berett mig bostad hos sin syster, en gammal dame,
vilken bodde några hörn därifrån på en gata, benämnd
efter något helgon. Hon upplät åt mig en liten våning och
lät mig ej vara i fred för idel omsorger. Landshövding von
Troil bjöd oss på aftonen till sitt hus, där vi talade inom
marginalen med gamla nåder och förtärde ärofulla
smörgåsar och förnäm ölost.



Tacka vill jag den frukost, som dagen därpå följde hos
tullförvaltaren. Där var intet knussel på fina rätter och
champagne, och de tvenne flickorna nebst mutter (se
ovan) voro lika älskvärda som förut. Vi buro oss åt som
bröder och systrar, som länge varit åtskilda. Fadern ville
så ha det. Jag fick tillbringa hela denna dag i Malmö, där
jag trivdes så väl, ty baronen gjorde med Skånes
distriktschef en tur till Trälleborg. Kontrollören vid Malmö
tullkammare, herr Signeul, en fin och förmögen herre, bjöd
tit. Karström, en gammal grossör vid namn Möller,
tullfiskalen Zellinger och mig på en bättre middag på ”Mon
Bijou”, där Zellinger, den störste lögnaren på denna sidan
solen och gubben Möller, den gladaste gamle roué,
muntrade oss med sina infall och historier. Aftonen tillbragtes
med den trevliga Bellanderska familjen, varifrån jag efter
ett rörande avsked gick hem till min gamla välgörarinna,
fullproppad av aftonens kräsligheter.

VÅR KURIR

Våra kollin och större saker äro avgångna till Stockholm
sjöledes, och vi stiga nu i baronens nätta resvagn,
försedda endast med ett lätt bagage. Jag hade fått ordres att
i hast uppgöra en marschroute över kortaste vägen mellan
Hälsingborg och Jönköping, med utsatta gästgivaregårdar,
väglängder, skjutslegor och bestämda nattkvarter,
varjämte tullförvaltaren blivit tillsagd att utse någon rask



karl bland extra vaktmästarepersonalen, som vore ogift
och kunde skickas vart som helst.

Just som vi nu sitta i vagnen, infinner sig den utsedde,
en ung man av ofördärvat och ödmjukt utseende, och gör
honnör, bärande under armen ett litet knyte med några
skjortor. Han tillfrågas om sina levnadsomständigheter,
uppger sig vara tjugusex år, ogift, ha varit betjänt hos en
ryttmästare vid skånska husarerna, kunna räkna och
skriva, köra hästar, sköta vagnar, vara e. o. vaktmästare
vid Hälsingborgs tullkammare och heta Bengt Schiött.
”Gott”, säger baronen, ”här är marschroute och här är
respengar. Res genast och beställ hästar på alla stationer
för oss och nattkvarter, två rum, på de ställen som
ärouppgivna. Sov på kärran och vänta oss i Jönköping.” Så
avfärdad gjorde han ställningssteg och försvann till sin
tjugufemmila sändning.

Vi åkte uppför den branta landhöjden förbi ruinerna
av det uråldriga tornet Kärnan, gjorde ett besök i
grevinnan Posses villa och i grevinnan Barks förut omtalta, från
vars höjder jag kastade långa och saknadsfulla blickar på
det danska landet, Kroneborg, Hven och det
segelbesvävade Sundet. Härifrån fortsatte vi turen till Rosendal,
där vi förut varit på nedresan. Här stannade vi det
övriga av dagen. Jag fick tillfälle att beskåda ett äkta
gammalt skånskt herresäte. Boningshuset eller slottet var
av tämligen ful form, ungefär som Löberöd, men försett
med stora torn på sidorna, flera gamla familjers förenade
vapensköldar över porten, fromma tänkespråk, inhuggna



Rosendal i Skåne. Akvarell av C. S. Bennet. Uppsala
Universitetsbibliotek.

i på huset uppsatta stentavlor och andra bildhuggerier.
Några rum i det inre voro av modern inredning, men alla
de andra hade äkta forntida möblering, ekpanelade golv
och stora sparlakanssängar. Alla tre baronerna Bennet och
en deras kusin, greve Posse, som vistades i huset, hade den
Bennetska ansiktsbildningen: redliga, fromma och
uppnästa ansikten. De sågo ut som gamla fanjunkare på
indragningsstat. Men de voro alla, särdeles den yngste (som
är gift med baron Gyllenhaals systerdotter, friherrinnan



von Essen) vänliga, pratsamma och gästfria. Jag följde
med greve Posse ut på ägorna, som äro ofantliga. Vi stodo
på en terrass och sågopå den mittemot liggande ladugården
med sitt torvtak och sina i form av ett Y uppskjutande
taksparrar. Där var på mitten av längan ett storkbo,
bestående av ett lågt, runt rede, i vilket honan låg och hanen
stod med ena benet lyftat och lugnt blickade på oss. Deras
rörelser med halsar och huvuden voro så lugna, trygga och
tama, som om de hört till de mest omhuldade husdjuren.
Man berättade mig också, huru fredade de äro, huru de
bygga sina bon på tak så låga, att man kan åtkomma dem
med en stake, men att de av folket anses så fridlysta, att
ej ens den fullaste bonddräng har kurage ens att hota dem.
De stå också stilla och se på människorna med sina
förståndiga ögon, man må komma dem hur nära som helst.
Han beskrev, huru honan, när ungarna börja växa upp,
lär dem att flyga på det sättet, att hon sätter dem i ett av
de uppskjutande Y-na och knuffar dem att söka flyga
till det nästa, och så till det därefter o. s. v. Han frågade
vidare, om jag hade hört talas om det s. k. storktinget.
När vintern är i antågande och de unga storkarna vuxit
upp, så att de kunna deltaga i det förestående
flyttningståget till Södern, samlas alla storkar, som haft sina bon
å samma trakt, och anställa ett slags ting, vilket folket i
trakten alltid passar på att åskåda. De synas förehava en
verklig överläggning och utgallring, varefter de rusa på i
massa och ögonblickligen döda var och en som blivit
befunnen antingen ej nog tillvuxen eller för gammal att



uthärda resans besvärligheter. Därefter återvända alla de
andra till sina bon och uppflyga morgonen därpå under
högt skri, samlas och avtåga i en tätt sluten triangel med
en förelöpare långt förut.

Jag infördes till natten i ett stort gemak med en
vidlyftig sparlakanssäng och baronernas omsorg gick så långt,
att de, sedan jag lagt mig, kommo in alla tre och frågade,
hur jag funne mig, och emot min protest insatte en bet jänr,
såsom bruket är på många ställen i Skåne, en bricka med
smörgåsar med tunga och gåsbröst, en stånka med öl och
en mugg mjölk, i händelse jag skulle bliva hungrig eller
törstig om natten.

De voro klädda och putsade och åto av pur artighet
frukost med oss klockan fem på morgonen följande dag,
innan vi avtågade.

MOT NORR

Nu bar det av uppåt norden enligt vår marschroute. Vi
passerade på avstånd förbi det stora herregodset
Wrams-Gunnarstorp, en mängd kyrkor och Kvidinge hed, där
Carl-August händelsevis avled 1810. Den bördiga
slättnaturen förbyttes så småningom till en omväxling av
höjder, skogar och åkrar, och då vi vid middagstiden
stannade vid Fagerhults gästgivaregård, var den vanliga,
svenska barrträdsnaturen redan övervägande. Här togo vi
upp våra kantiner och ehuru vi från Rosendal fått med



oss en ganska ansenlig matsäck av färskt smör, vetebröd,
sylt, pannkakor, skinka och gåsbröst, måste dock de från
Stockholm medförda konserverna nu debutera. Baronen,
vars fysiska styrka ligger just däri, att han under hela
sin levnad, i det vanliga livet, refuserat fina middagar och
på supéerna lever högst måttligt, gör likväl undantag
under sina resor. Då skall allt vara gott och mycket, nota
bene till frukost och middag. På aftonen förtär han en
kopp thé. Jag fick därför nu lära mig att biträda som
hovmästare, och medan de i köket kokade åt oss ägg och
potatis, intogs och uppdukades ur våra kantiner. Den ena
innehöll två duktiga flaskor med vin och en med
brännvin, samt instuckna i läderfodraler knivar, gafflar, skedar,
salt-, senap- och pepparflaskor, ävensom servietter. Den
andra förvarade en mängd hoplödda blecklådor,
innehållande färdigstekta kotletter, biffstekar och fågel. En del
av detta uppbröts nu och skickades ut till uppvärmning.
Vi åto en superb middag, togo vår halva och några duktiga
tumlare med vin. Andra dagar stannade vi på någon
passande plats på vägen, uppdukade vår måltid kring en
milstolpe och åto med god smak våra kalla kotletter och vår
fågel, nedsköljande dem med klunkar av portvin och sherry.

Omkring en mil från Fagerhult passerade vi in över
Smålandsgränsen, hade på vår vänstra sida Lagaåns
vackra, trädbevuxna stränder och på vår högra magra
slättmarker, vilka alltmer tilltogo i kalhet. Lagaåns
stränder avlägsnade sig allt mera, vidsträckta fält med en och
annan skogsbeklädd backe utbredde sig för våra ögon.



Åkrar funnos ej, endast en slät, stenbunden mark, utur
vilken en svag och tynande grönska frambröt. Träden
stodo spridda här och där, bestående av små dvärgtallar,
avgnagda invid roten. De enda djur, som syntes, voro
svartfläckiga, klarögda getter, vilka gingo här och där och
letade på marken. Kyrkor, byar och människor förekommo
dock tätt nog, men varav dessa människor levde, kunde
man ej utgrunda. Den nu beskrivna naturen vann sin
fulländning i Markaryds och Traryds socknar.

Vi hade under dagens lopp tillryggalagt tolv mil och
kommo klockan nio på kvällen till Ljungby, där vi togo
nattläger. Ljungby kallas köping och har postkontor samt
marknadsplats, vilken såg helt ödslig ut med sina gator av
låga, grova och snuskiga stockverksskjul, tomma och
halvmultnade.

Innan hanen hade galit tre på morgonen, hade vi
druckit vårt kaffe och sutto i åkdonet i halvmörkret.
Naturen var fortfarande lika tarvlig och några kyrkor och
herrgårdar utgjorde sparsamma undantag. I närheten av
Tånnö kyrka syntes en gammal borgruin samt
Toftaholms gamla gods, tillhörigt Stenbockarna, som också
fordom skrevo sig ”herrar till Tofta”. Frampå
förmiddagen passerade vi Värnamo, en by som är märklig nog
för sin storlek, med en ansenlig kyrka, apotek,
postkontor, ett stort torg, där flera stora vägar mötas och
Lagaån, som rinner mitt igenom byn. Vem har ej hört
talas om ”Värnamo marken”, ett ord, vid vars nämnande
varje småländskt hjärta klappar — ett tillfälle, då allt

18 Hollertz 

vad liv och anda har i Småland strömmar till, med lika
mycken fröjd som fordom grekerna till de olympiska
spelen. Baronen berättade mig à propos härav en historia,
den Dalin lärer uppduka på vers i sina skrifter, men som
jag här återger på prosa. Den heter: Traryds Petter.

En yngling vid namn Petter från Traryds fattiga
getabygd blev död och till lön för sina försakelser och sin
redliga vandel på jorden insläppt i himmeln. Sankte Per åtog
sig att vederkvicka och fröjda honom med all ljusens
härlighet. Han fick nektar och ambrosia, fick höra
änglaskarors sång, och höll på att dö av förtjusning omigen, då
enkom till hans ära Kronobergs regemente med Carl XII
i spetsen fick defilera förbi med flygande fanor och
klingande spel. Petter var översäll och nya njutningar hopades
över honom. Men en dag mittunder sin förnöjelse
erinrade han sig, att det var den 20 september och ”Värnamo
stora marken” på jorden. Han hängde huvudet otröstlig.
ty allt annat hade nu förbleknat, och då Sankte Peter
frågade honom om orsaken, utbrast han:

I himlen är väl gott att vara

för en och annan, kan jag tro,
men för min del vill helst jag fara
till marknaden i Värnamo.

Ett stycke från Värnamo låg på en mager slätt en liten
kyrka av trä, omgiven av höga, naturliga vallar. Den hette

Tutaryd och har sitt namn därav, att gudstjänsten för-



kunnas genom tutning från vallarna i stora horn. Denna
kyrka har för sitt underhåll att tacka en vacker plägsed.
Då smålänningarna, som bland andra yrken även begiva
sig till kuststäderna och bliva sjömän, anträda någon
betänklig resa eller råka ut för livsfara, göra de alltid det
löftet, att om Gud hjälper dem och allt går väl, ägna en
gåva åt ”Tutare kyrka” — och på detta sätt får det lilla
templet mången styver. ;

Utan vidare anmärkningsvärda företeelser anlände vi
på aftonen till

JÖNKÖPING

Denna idoga stad skulle se betydligare ut, om den
låge på en slätt eller höjd, men nu förefaller den,
oaktat sina respektabla byggnader och sina 5,ooo invånare
hoptryckt och liten. Belägenheten är likväl oändligen
vacker. Kommande rakt söder ifrån som vi har man mitt
för sig staden, liggande på ett smalt näs, genom vilket
sjöarna Rocksjön och Munksjön hava sitt utlopp i Vättern,
vars klara, obegränsade vattenyta utsträcker sig på andra
sidan om staden, och i vars horisont man vid särdeles klart
väder lär kunna skönja de blånande konturerna av
Visingsö. På högra sidan av staden och utmed Vätterns
östra strand resa sig de branta Smålandshöjderna, på
vänstra eller västgötasidan uppstiger marken i
terrassformiga avsatser, där gårdar och lanthus skimra ovanför
varandra. Dessa höjder kallas Dunkehallar.



Vi dröjde ej länge i Jönköping denna gång, ty sedan
vi genast om aftonen avfärdat den punktlige Schiött åt
västgötasidan, följde vi efter klockan fyra om morgonen.
Vår färd gick uppför de långsluttande vägarna över
Dunkehallar, från vars höjder utsikten över det
underliggande landskapet, staden och Vättern var sublim.

Vid ett ställe på vägen stannade vi. Baronen ville själv
återse och visa mig ett ställe, som han som kapten vid
västgötarna ägt och med mycket förkärlek skött. Det
hette Torp och hade från baronen övergått till en
häradshövding Frick, som på ett lysande sätt fullbordat de i
baronens tid påbörjade anläggningarna. Vi stego ur och
träffade ägaren. På baronens fråga, om de gamla
trotjänare ännu levde och försörjdes, vilka han i köpet
inbegripit, svarade tit. Frick med en välvillig och from min,
att han ej vore den, som läte gamla orkeslösingar fara
illa. På återvägen stannade baronen emellertid framför en
koja och i samma stund trädde därur ett ålderstiget par,
ledande varandra och skyndade, så fort deras skröpliga
ben förmådde, fram till oss. Gubben var vithårig, blind
och hopkrumpen. Slarvor betäckte hans kropp och
orenliga tovor hans hår. Gumman stödde honom och såg litet
raskare ut. Han famlade med tårar i sina igengrodda ögon
efter baronens hand för att kyssa den, och bägge
välsignade honom oupphörligen. Han yttrade till mig: ”Se så
håller den gudlige mannen sina löften. Denne gamle man
var en gammal medaljör, som i många år var min kusk,
och jag gjorde för honom och hans gumma ett rundligt



undantag. Jag har ej sett dem nu på fyra år, men varje
gång förut fann jag dem allt fattigare och mera
vanvårdade. Hur är det med dig, gamle Lans?” — ”Ack, Gud
välsigne herr landshövdingen, Lans behöver snart ej svälta
mer — han är snart all”

”Hur är det, gumman? Får ni ej er rätt?”

”Den ha vi ej vetat av i fjorton år, herr landshövding.
Det kan ingen titta in i detta näste. Lans har levat utan
kläder, utan bädd i många år, och vad jag begärt i sockna,
det ha vi levat av. Vi ha blivit förbjudna att tigga
tillsluts!”

”Nå, gumman har ingen väv då numera?”

”Jo, jag stackare har gömt en gammal väv åt herr
landshövdingen i tre år nu, så bra jag stackare kunnat göra
den.”

”Det var bra! Kom efter till Kavlås och tag väven
med!” Vi kastade en sista blick på dessa tvenne offer för
snål obarmhärtighet och baronen yttrade: ”Tro mig, min
vän, sådana gärningar få sin belöning förr eller senare!”

Nejderna voro sköna och en mängd vackra ställen
förekommo. Bland andra stannade vi och beskådade en lång
stund det långtifrån vägen bland lövlundar enstaka
liggande Attarp, detta ställe, där efter långa mörksens gärningar
en katastrof tillintetgjorde en del och till fängelserna
förpassade resten av den olyckligt beryktade familjen Ekvall.
Det är uppskakande att på avstånd från
rättegångsprotokollernas torra fakta betrakta en plats, där naturen
leker, enslig men skön, och där inom murarna av trenne



boningar så mycket hemligt svek dolde sig: en fader,
älskare åt sin egen dotter, denna dotter rival med sin egen
mor om en bov till inspektor, denne son, som hjälper och
råder tjänarinnan Thora till mord å deras hemliga
förbindelses frukt, och denna gemensamma förgiftningsplan
mot husets fader, misslyckad, förnyad och fullbordad,
denna dotter Sofies och hennes moders trots och inbördes
anklagelser, kan den svartaste fantasi uttänka något
rysligare? Bort ifrån Attarp! bort, bort till bättre scener!

Vi togo stora vägen mellan Borås och Ulricehamn och
voro sedan snart framme vid vår rätta destinationsort:
Kavlås Säteri.
KAVLÅS

Bland alla konster svårast är
den svåra konsten att berätta.”

Om jag vore en driven skizzör, skulle jag nu ge dig en
bild av fysionomien och sederna på ett äkta anboret,
storståtligt och högadligt herresäte. Kavlås är ett
fideikommiss, tillhörigt den friherrliga släkten von Essen, vars
huvudman för närvarande är generalen, chefen för
Livregementets husarer m. m. friherre Fr. von Essen (död som-

* Kavlås. Detalj av litografi av Tora Thersner.



maren 1855), gift med friherrinnan Anna Sophie
Gyllenhaal, baronens enda syster. Kavlås är en ofantlig egendom
av, jag vet ej hur många mantal, med underlydande
järnverk, kobolt- och alunbruk, sågar, tegelverk och enorma
skogar. Det lärer, vänner emellan, vara värt 1 million
riksgälds. Vi anlände omkring klockan ett middagstiden,
passera en stor yttre borggård, omgiven av
flygelbyggnader och inträda genom järngrindar till stora gården,
varifrån å ena sidan trappor leda ned till trädgården, å den
andra upp till huvudbyggnaden. Denna är ett kolossalt
stenhus av betydlig längd och fyra våningars höjd. En
hop livréklädda betjänter skyndar genast ned, emottager
våra saker och anvisar oss våra rum. Baronen försvinner
i en korridor två trappor upp, jag följer en ljusblå flunkey
en våning högre och inträder i ett stort rum, med härlig
utsikt och två storartade sparlakanssängar. Han frågar,
vilka kläder jag behagar borstade, säger, att det ännu är
dukat i frukostsalen en trappa upp, samt att det ringer
till middagen första gången klockan tre, andra gången
halv fyra och tredje gången klockan fyra. Alla
förnödenheter finnas i ordning, inklusive en skön toilett, jag börjar
packa upp och ajusterar mig i god mak, då en ung herre
inträder i jaktkostym, förklarar, att vi äro kamrater om
rummet i anseende till mängden av gäster, presenterar sig
såsom löjtnanten greve von Essen från Skåne, ber mig
ursäkta att han, såsom nyss hemkommen från ett jaktparti,
begagnar sin commodite, klär därpå alldeles av sig och går
och lägger sig.


jämte sonen Gustaf.
Magnus Hollertz

Efter begagnande av alla de försköningsmedel, som
skräddare och skomakare bestå, går jag ned och
presenteras för familjen, varav en del dock är frånvarande.
Generalen själv, en ännu rak och militärisk man om sina
sextio år, med långa ryttarmustascher och långt svart, en
smula gråsprängt hår, visar sig en smula tvär i sin
hållning, men är, när allt kommer omkring, den minst
ceremoniöse och mest hjärtlige av hela familjen. Lik honom
i den senare delen är dock friherrinnan. Hon är
obetydligt yngre, lagom fyllig, och har de skönaste ögon man
. kan se hos ett så gammalt fruntimmer. Därtill är hon glad,
vänlig och utan all förnäm nedlåtenhet. Bägge emottaga
mig med största hjärtlighet, bedja mig vara hemma och
roa mig hur jag vill. Äldste sonen är en f. d.
artillerilöjtnant, numera ett slags intendent på egendomen. Han är
omkring trettiofem år, redan gråhårig, är magister och
lärd, säges ha lämnat tjänsten i anseende till böjelse för
distractioner, inlåter sig gärna i samtal om klassikerna och
saknar högadlig värdighet. Hans bekantskap var lätt
gjord. Sonen därnäst, brukspatronen på Tidaholm,
löjtnanten vid husarerna Hans Henrik von Essen, är en
mörklagd, fyllig och vacker karl med älskvärt och
otvunget sätt att vara, och hans fru är honom lik. Ännu
tvenne söner finnas, men de ha deltagit i jakten och äro
ännu ej synliga. Av gäster presenteras en väldig mängd:
de äro omkring fyrtio, unga och gamla. Däribland
förekomma endast folk av adel och en hel hop släkt, såsom
löjtnanten vid 1:a Livgrenadiererna greve Gösta Posse



och hans fru, dotter till general von Essen, vidare
ryttmästaren Schaeffer med familj, två löjtnanter Schaeffer
med dito, ett par baroner Tersmeden med dito, en ung
präst, f. d. informator i huset, af Kullberg m. fl. Man kan
föreställa sig, vilken mängd rum, som erfordras för att
hysa alla dessa familjer samt deras betjäning. Våningen en
trappa upp är inredd till frukostsal, matsal, salonger och
bibliotek, biljard, vapensal m. m., två trappor upp bor
Essenska familjen, tre trappor upp äro gästrum och fyra
trappor upp egna och främmande betjänters rum.
Dessutom äro i de fristående flyglarna även en mängd
gästrum.

Då gästerna efter en stunds konversation börja skingra
sig nedåt trädgårdarna och de andra rummen, proponerar
mig den gråhårige löjtnanten, vars namn är Carl, att med
honom göra en tur bort till en bäck för att bada. Han
förser sig med två handdukar och vi ge oss åstad. Under
vägen berättar han helt förtroligt skiftena av sin militära
bana, sina nuvarande sysselsättningar och familjens hela
ekonomiska ställning. Han förgyller inte därvidlag, utan
erkänner, att fastän egendomen är ansenlig och ger
betydlig avkastning, man likväl är tvungen att diskontera
stora summor till arbetsförskott m. m., beskriver vilka
tusental alunbruk och odlingar kostat, innan de blivit
bragta till sitt nuvarande skick. Därefter inlåter han sig
på heraldiken och hela släktens genealogi, dess samband
med grevliga Essenska, Gyllenhaalska, Bennetska och
Schaefferska familjerna, beskriver den sistnämnda släk-



tens närbelägna fideikommiss, Stora Fårdala, samt huru
efter fem grenars därav högst sannolika utdöende,
familjen von Schantz och främst däribland min vän
jaktuppsyningsmannen Alexander von Schantz skulle bliva herre
till Stora Fårdala. Han frågar mig ock, om jag haft tycke
för klassikerna, och berättar, huru han delar sin tid mellan
att överse böckerna, inspektera de olika
lantbruksinrättningarna och däremellan studera sin Homeros, Sophokles
och Aischylos. På återvägen från bäcken citerar han de
bästa styckena hos Cicero i tvisten med Catilina.

Då vi återkommo, var det tid att göra toilett till
middagen. Klockorna ringde i alla våningarna på de bestämda
klockslagen, och då klockan var fyra begåvo vi oss ned.
Sällskapet var nu utökat med tredje sonen, kungliga
sekreteraren baron Gustaf, och den fjärde, nykläckte
löjtnanten baron Fredrik. I deras följe befann sig en ung
fransysk vicomte de la Fère, ett par unga grevar Thott
och min kojkamrat greve von Essen. Man kunde spricka,
så fullproppad blev man av grevar och baroner.
Middagsborden voro besatta med kompanier av vinglas framför
varje kuvert, och alla de läckerheter, som en stad kan
bjuda, uppdukades. Baron Gyllenhaal fann till och med
för gott att berätta mig, att detta var den vanliga
matordningen. Herrarna voro alla i svarta kläder, en del med
vita halsdukar, och fruntimren i stor toilett. Jag förbigår
middagen i övrigt, men nämner blott, att sedan den gamle
generalen, vid vars sida jag satt, druckit med mig flera
gånger, förklarade han slutligen, att han ej stod ut med



att uppoffra sig för min skull, varpå han samlade och sköt
ihop framför mig en butelj av varje slags vin, som fanns.
Sådant var hans sätt. ”Damma nu på och klinga med de
yngre herrarna!” sade han.

Efter intaget kaffe och därpå följande konversation
drog sig en stor del av sällskapet ned i trädgårdens
bersåer, tempel, gungor och lusthus. Ett kotteri av yngre
herrar bildade sig omkring ett bord, uppfyllt av frukter,
bär och punschglas. Här gjordes närmare bekantskap med
åtskilliga av dem. Jag nämner i främsta rummet
generalens tredje son, baron Gustaf. Han är i motsats till den
övriga familjen blond, har en fullkomlig hållning av
dandy, är nyligen hemkommen från Paris, där han någon
tid varit attaché vid Svenska legationen, har lockigt hår
av fullkomlig fransk tournure och ljusa, väl hållna
mustascher. Han tjänstgör numera i kungliga Kabinettet
i Stockholm, är av min ålder och spelar en stor rôle i den
förnäma världen.

Den yngste brodern, nyss kadett, nu husarlöjtnant, är
honom lik i förnäma later, men utan all förställning. Han
yttrar sina åsikter med det djärvaste övermod, han synes
å sitt sätt att vara ej vilja fördölja, att han vet sig vara en
matador, han ger fan allt, vad han ej förstår, och
förklarar sig förstå och älska högst få saker.

Men en motsats till dem bägge är den fransyske
vicomten. Han synes vara omkring trettio år, är glad,
övergiven, oförbehållsam och utan anspråk, vilket allt oaktat
han förekommer långt mer verkligt nobel än de bägge hög-



förnäma bröderna. Han har besökt Sverige för sitt nöjes
skull och på sin vän, baron Gustafs inbjudning, och följt
med till Kavlås för att jaga ett par veckor. Han är förtjust
i jakt och har bland annat betalt en mängd bönder i
trakten för att de åt honom samla levande ungfågel av tjäder.
orrar och järpar, varav han redan förvarar åtskilliga
exemplar i en granrisbur i trädgården vid Kavlås, dem han
ämnar försöka utplantera i skogarna på sitt gods i
Orléans.

Åtskilliga av fruntimren sluta sig till vårt kotteri, f. d.
attachén och vicomten berätta en mängd drag ur det
eleganta livet och lyxen i Paris, den förre under emfatisk
överdrift, den senare under löje och epigrammer.
Fruntimren fråga vicomten, varför han ej gift sig, då man vet,
att han har 200,000 francs i årlig inkomst, men han
förklarar under komiska suckar, att det ej är nog för den
mängd vagnar, betjäning och fruntimmerslyx, som hans
ställning skulle fordra, varför han är nödgad att vänta,
tills hans mor fru grevinnan gått ur tiden.

Samtalet vänder sig nu till skön konst, musik, måleri,
bildhuggeri och litteratur i Frankrike. Baron Gustaf talar
med kännarton, och under begagnande av en mängd
franska talesätt anställer han en kritik över den nyare
franska litteraturen, stryker ned Béranger som en
eländig visskrivare för pöbeln, nämner en mängd namn
på de nyare akademikerna och jämför deras världsfilosofi
med de äldre och yngre tyskas, varvid han i korta
drag gör över med Lessing, Goethe, Wieland och Schiller.



Jaktvagnen på Kavlås spännes för.
Teckning 1838 av Leyon. Kavlås.

Den förutnämnde prästen Kullberg, en verklig Kristi
kavaljer, understödde honom häri och gav honom sitt
bifall, men en person blandade sig nu i samtalet, den
där förut blott smekt och småpratat med sin unga fru.
Det var den som hastigast omtalade löjtnanten greve
Gösta Posse. (Även han är filosofie magister och bevistade
för första gången den senast förflutna riksdagen där han
väckte stort uppseende genom sina kunskaper och sin
ovanliga talareförmåga.) Nästan frånstötande ful med ett
blekt, nedhängande ansikte, rött hår och färglösa
mustascher, tog han med allvar till orda, yttrade att vid en
kritik av författare bör man akta sig att missleda sig själv
och andra, gav på fint sätt sin käre svåger att förstå, att



man vid en jämförelse i stort bör känna det man
avhandlar, och ingick sedan i en översikt av just de författare,
dem denne kalfatrat eller berömt, gav honom en högst
behövlig och med matematisk klarhet avfattad bild av
Kants kritik av det rena förnuftet, av Hegels filosofiska
system och visade honom en ny och snillrik plan över den
nyare franska litteraturens riktning — allt med en
kunskapsrikhet och om beläsenhet vittnande
sammanhållning, som slog både mig och de andra. Attachén hade fått
sin överman och ledde efter några svaga försök till
försvar talet in på andra ämnen. Gösta Posse återtog jollret
med sin hustru, vilket han troligen ansåg lika mycket värt
som dandyns förmätna pladder.

Vi mumsade utsökta persikor och bär, men dandyn,
som hörde de senare berömmas, förklarade att de voro
comme ça, men att han en dag skulle bjuda vicomten till
Tidaholm hos baron Hans Henrik, där de skulle äta en
”immense quantité merveilleusa biggaråer”. De yngre
löjtnanterna hade länge gäspat efter förmiddagens sömn,
togo nu sina ridspön och gingo ned till hundgården. Jag
följde med attachén och vicomten för att se på stallet.
Där stodo 20 engelska, ungerska och holsteinska rashästar
i sina spiltor med utsatta namn, och en hel stallstat
ryktade och sopade. Fyra små ölandsklippare hade dessutom
sitt annex. Här diskuterades vackra bringor, fina hovar.
väl ställda halsar och smala ben, — vilket sistnämnda
tvärt emot alla andra skönhetslagar är en merit hos hästar.
Duvslaget med sina 200 invånare och de därunder belägna



bostäderna för höns, gäss och kalkoner njöt därefter
hedern av vårt besök och slutligen hundgården, där å ena
sidan dvaldes i lagbunden frihet 60 exemplar av taxar,
stövare, grävsvins- och fågelhundar, å den andra
kringfnaskade ett lika stort antal förhoppningsfulla valpar. Om
trädgårdarna för nytta och nöje, om köken, om de stora
travarna av huggen ved, uppstaplade i koner av hittills
osedd höjd, vill jag ej tala, ej heller om théet och supén,
som slutade dagen.

Morgonen därpå gick jag ut i god tid för att njuta av
den sköna naturen. Jag träffade i trädgården några av
fruntimren, vilka hade samma smak och berömde mig
härför, under det att de flesta herrarna sovo eller latades
framför sina rakspeglar. Efter frukosten, som åter
fordrade toilett och där alla slags rätter jämte thé, choklad
och buljong serverades, blev löjtnant Fredrik ålagd att
följa mig kring de vackraste ställena i omgivningarna.
Han gjorde detta med stort nöje och stor artighet, men
förklarade, att vi skulle åka efter hans ölänningar. Alla
fyra sattes alltså i spann för en lätt jaktvagn, han tog
tömmarna och vi satte av i karriär. Dessa små krabater
syntes outtröttliga och saktade ej sitt lopp förrän vid en
grind, där jag vips måste ner och öppna, annars hade de
satt över, tror jag. Här mötte vi vicomte la Fère och
attachén, och emellan bröderna uppstod följande samtal:

Baron Gustaf: ”Har baron Fredrik sett sin fru mor
i dag?” — Baron Fredrik: ”Nej, friherrinnan var ej nere
vid déjeunern.”

19 Hollertz 

Vi gjorde en stor rundtur kring ägorna, besökte
alunbruket, där jag förvånades över de i hela trakten spridda
poppellundarna, vilka likväl vid närmare påseende
befunnos vara enträd, som i följd av den över nejden
ständigt vilande alunröken sträva upp mot höjden och ernå
fullkomligt samma proportioner som de största popplar.
Ekarna i trakten voro även härliga, och på ett ställe fanns
av dessa träd en jättefigur, bestående av sju stora,
sammanvuxna stammar.

Även denna dag tillbragtes på Kavlås under allehanda
förlustelser. Vi spelade biljard, redo, pratade med
fruntimren och förtärde Guds gåvor i ymnighet. Baron
Gyllenhaal tillbragte större delen av dagen under
samspråk med sin syster, den han påstod sig alltid ha älskat
högre än sin så mycket saknade första fru. Generalen satt
för det mesta hos dem med pipan i mun, deltog i samtalet
och tog små lurar emellanåt.

På aftonen denna dag anlände den gamla gumman från
Torp med sin väv. Hon hade oaktat sin skröplighet knogat
åstad de nära tvenne milen. Väven bestod av omkring
10 alnar fult och grovt bomullslärft, vilket baronen lät
skänka åt pigorna och betalade gumman därför ;5o
riksdaler.

På kvällen efter supén togo vi avsked av hela sällskapet
för att i god tid följande morgon ge oss av. Alla de andra
ämnade ännu kvarstanna, inklusive vicomten, som under
dagens lopp roat mig mycket genom sitt glada och
oförställda väsen. Det var roligt att se hans franska noncha-



lans och hans slarv med penningar. Han tappade ofta
silverslantar hoptals på marken, då han drog upp
näsduken. I hans rum lågo här och där på bord, soffor och
stolar silvertolvskillingar i högar, dem han kastat ifrån
sig, då han tömde sina fickor, och han hade så litet gjort
sig reda för pappersmyntets värde, att han ofta ville ge
2 rdr banko åt grindvakterskor och trädgårdsdrängar.

FALBYGDEN

Efter en tidig frukost och sedan vår matsäck av
värdinnan blivit förstärkt med en hel mängd godsaker,
lämnade vi Kavlås stolta parker och togo vägen utåt den äkta
knallebygden eller Falbygden, som der rätteligen heter,
mellan Borås, Ulricehamn och Falköping. Trakterna här
voro värda sitt beröm, sköna och bestående av
oupphörliga kullar, tätt befolkade och uppfyllda av tätt invid
varandra liggande små kyrkor.

Då vi åkt några mil, yttrade baronen, att vi nu snart
skulle stanna för att besöka en toujours präst. Vi sågo
också inom kort Timmelheds kyrka till höger och till
vänster en leende prästgård, dit vi styrde kosan. Prosten
själv, en medelålders man med stora polisonger och ett
levnadsglatt utseende, välkomnade oss på brotrappan.
Baronen plägar vid sina årligen återkommande visiter på
Kavlås aldrig underlåta att hälsa på honom, och som han
mer än väl kände baronens svaga sida, beundran för Carl



Johan, hade han, med äkta hovmanstakt, prytt sina rum
med mångfaldiga avbildningar av den salige konungen.
hans familj, greve Magnus Brahe m. fl., som dit hörde.
Han inledde också i hast samtalet helt oförmärkt på
baronens älsklingsämne och utbredde sig i lovord och
välsignelser. Men snart ändrade han ton, uppdukade den ena
skabrösa historien efter den andra, lät taga in mjöd, vin
och pipor, och liknade i sitt sätt långt mer en rucklig
militär än en präst. Storskrattande och bullrande flängde
han omkring, ropande på sina flickor och på frun. Dessa
visade sig om en stund. Sådan stark och levnadslustig ture
prosten var, sådant kräk förekom mig denna prostinna.
Hon förde sig långsamt och släpigt, talade med en matt
röst, som dessutom kvävdes av något annat. Hon led
sedan länge av en besynnerlig nervsjukdom, och hennes
utseende var sådant, att jag kände både vämjelse och
medlidande. Ehuru vida yngre än prosten och icke utan hull
simmade dock hennes ögon i stora tårefloder, ur hennes näsa och
vidöppna mun böljade en geléaktig massa, som dröp utåt
hakan och innestängde orden i munnen. Man var frestad
att gripa till en handduk, men det påstods vara förgäves.

Döttrarna voro tre stycken unga flickor, som
presenterade sig, hopknytande banden på sina schäferhattar. De
sågo bondaktiga ut till fysionomien men syntes vilja
efterhärma bättre folks seder och förde ett språk med en
fritalighet, som tämligen mycket brast i aktning för deras
fars ärade gäst. Men de hade i sällskap med sig ett annat
fruntimmer, som ännu ej syntes ha hunnit folka dem eller



som kanske hade börjat på galen väg. Det var en ung
mamsell Kindeblad från Stockholm, utmärkt vacker och
inackorderad på bygden för att glömma vissa anlag för
äventyrlighet och koketteri, som hon visat i Stockholm.
Hon framträdde med blygsamt nedslagna ögon, välväxt,
rosig och elegant som på en bal. Hon bar halmhatten ihand,
neg med smak och uppslog småleende de mest förtjusande
ögon. Det syntes genast, att hon var hela husets idol och
härskarinna, ty då vi voro nära att taga avsked, hörde
jag hur hon viskade till den äldsta av flickorna: ”Bed
farbror, att ni få ta hästarna och rida ett stycke till vägs
med herrarna!” och då prosten bestämt nekade härtill,
vände hon sig blott till honom och sade: ”Jag har redan
sagt till om hästarna, farbror lilla!” varpå hon skyndade
ut och ropade åt Petter att ta hem Pärlan och Putte och
vad de nu hette. Efter en stund kom hon ned från övre
våningen, klädd i mörkt liv och ljus kjortel, handskar,
ridspö och flor på hatten. De andra flickorna hade också
styrt ut sig, men sågo ut som karikatyrer emot henne,
och då vi om en stund sutto i vagnen och mötte dem
ridande, förde hon sig ”som en stjärna på en vårsky”,
under det de andra hängde som mjölsäckar. Prosten hade
satt sig upp i vagnen hos oss och följde med ett stycke,
trakterande oss med historier, som alls icke voro
prästerliga. Ungefär en halv mil från prästgården vände damerna
om, stockholmsdamen görande en kokett salut med sitt
ridspö, och prosten steg ur.

Vi togo avsked och uppnådde efter en stunds färd



ULRICEHAMN

Ulricehamn eller Ulrikshamn, som allmogen kallar den,
Ulrika Eleonora till trots, har hela sin uppkomst av
gårdfarihandeln. Staden företedde intet annat
anmärkningsvärt, än att den var särdeles ful och mest tycktes bestå
av uthus. Alla människor voro vid vår ankomst
uppskrämda av ett stort rabalder, som nyss slutat, nämligen
en batalj mellan näringsfria skålknallar och skråmässiga
gesäller, därunder stadsfiskalen fått stryk och
borgmästaren blivit förolämpad. Tullinspektoren i staden,
ryttmästare Westfeldt, såg oss på en supé, där det bjöds mer
än huset förmådde, och där alla samtal vände sig kring
dagens ”rysliga katastrof”, som livligt påminde om Onkel
Adams lustiga berättelse ”En revolution i Skråköping”.

Vi skulle som vanligt ut på landsvägen tidigt följande
morgon och klockan halv fyra var bestämt för avtåget.
Med mutor av en pluring förmådde jag (också som
vanligt) pigan att väcka mig före tre, en bra tidig timme
efter en supé, och likväl hörde jag vid mitt uppvaknande,
att baronen redan var uppstigen, rakad och klädd.
Eftersom han förmodade, att bändelsen fogat, att jag var lika
tidigt uppe, rekvirerades genast kaffet, och klockan tio
minuter över tre lämnade vi ”dykarnas och tugernas”
förlovade stad. Så snart det blev dager sågo vi kvinnfolket
här på bygden liksom i Halland gå och syssla på åkern,
klädda i karlhattar, höga, flätade av strå och synbarligen
målade med tjära. Vi ankommo vid middagstiden till Jön-



köping, skingrade oss en stund åt olika håll och fortsatte
därefter turen, icke norr ut, som du kunde förmoda, sedan
vi nu genomflackat Småland från söder till norr, utan
åter sydost hän nedåt Växjö.

Icke långt från Jönköping ligger en ansenlig egendom
vid namn Sfrömsberg, tillhörig änkefriherrinnan
Strokirch. Baronen var gammal bekant på stället och vi åkte
dit ned. Belägen djupt ned bland lummiga lindar, erbjöd
detta ställe en bild av det djupaste lugn och den mest
ensliga lantlevnad. Vi inträdde i det stora gammaldags
stenhuset, men som där blott funnos gamla skrynkliga nåder
hemma (sonen, kungl. sekter Strokirch eller Storkyrk,
som han kallades på min tid i Uppsala för sin längds skull,
var frånvarande), så föredrog jag att rädda mig undan
den odrägliga hettan genom att kasta mig ned i skuggan
av en jättestor lind på gården, där jag låg och avhörde en
konsert av millioner bin, som sökte sin spis bland
Lindbloms honungssöta blad. En betjänt i gammalmodig livré
kom och bjöd mig lemonad och förkunnade, att det stod
mig fritt att gå ned i trädgården och läska mig. Jag gjorde
så, fann en utomordentligt stor, väl underhållen och
vacker trädgård, där jag till trädgårdsdrängarnas undran
och förskräckelse gjorde över med en hel hop mullbär.

Då man färdats i utlandet på dess snabba diligenser och
järnvägar, förekommer en resa i Sverige, särdeles om den
är lång, full av olägenheter och trassel, särdeles i fråga om
gästgiverierna och skjutsväsendet. Man måste umbära en
mängd bekvämligheter och njutningar, som i rikare och



mera tätt befolkade länder erbjudas. Men själva sättet att
resa med skjuts, då man som vi ha egen vagn, ofta egen
körsven och väl försedda kantiner, äger ett behag,
närmast liknande det, som begagnandet av extrapost i
Tyskland medför, endast att man icke hinner så skyndsamt
mellan stationerna eller finner dessa så komfortabelt
inrättade. En resande i Sverige behöver därför tålamod och
trevligt sällskap, så framt han vill njuta av sin resa. Men
detta tålamod ger honom tillfälle att lära känna en
omväxling i naturens tavlor, som icke är mindre än i folkets
lynne och utseende. Omkring städerna, särdeles de tätt
belägna, kan man med skäl klaga över de motbjudande
personer som skjutsa och hava bestyr med skjutsen,
ävensom över den brist på smak och trevnad, som anstalterna
för de resandes underhåll erbjuda. Folket synes ofta
supigt, rummen äro om icke osnygga likväl långtifrån
prydliga och inbjudande, den mat, som erhålles, ytterst
tarvlig, mången gång dålig. Lyckliga därför vi, som utom
de förut nämnda fördelarna dessutom hade vår goda
matsäck, vår hurtige Schiött, som gjorde undan besväret med
hästarna, och att vi så väl kände de ställen, på vilka man
kunde logera.

Jag talade om folkets olika utseende. Här voro vi nu
inne i det tätaste av Småland och hade att beundra en
liten, men seg, livlig och pigg människostam. Våra
skjutspojkar, ofta bara barnen, hade ett eget sätt att tala till
och uppmuntra sina hästar, som var särdeles roligt, och
däremellan stod deras tunga aldrig still. De hade en under-



bar inbillningskraft och omdömesförmåga. De blandade
sig i våra samtal eller började helt ogenerat nya talämnen,
uttryckte sig ytterst fort och livligt och hade ofta de mest
träffande reflexioner och talesätt. Men för tysta och
tänkande män var deras talförhet nästan för stor, och jag
erinrade mig anekdoten, huru en resande träffade så
språksamma skjutspojkar mellan Värnamo och Ljungby,
att han vid framkomsten till det senare stället befanns
ibjälpratad.

Vi hade ibland mera lugna, äldre män, vilkas tankar vi
begärde höra över ett och annat, och man måste, ehuru
jämförelsen mellan utlandet och Sverige i allt utfaller till
det förras fördel, likväl erkänna, att om ock hos svenska
allmogen träffas en viss bakslughet i fråga om affärer,
och på vissa ställen stort fördärv, man dock i deras
samvaro finner, parad med oerfarenhet om det praktiskt
bästa, det vackraste och det mest passande, en redlighet,
så utbredd över det hela och så genomskinlig, att man
känner en viss dragning till medlidande, tillgivenhet och
förtroende, som man gör bäst i att icke hysa bland
kontinentens polerade, artiga, förekommande och
spekulerande befolkning. Men denna redlighet, quand même, är
också det enda, som kan trösta en vid de annars så
himmelsvida kontrasterna, och även den försvinner för den
frambrytande civilisationen.

Men låt oss återkomma till dessa smålandspojkar! De
svarade och frågade med en eld, som var förvånande, de
hade ögonen öppna på de resande, på hästarna, på allt



utomkring, och öronen på allt, som sades. Deras uttryck
voro ofta roliga. Vi frågade en liten pojke, huru han, som
så ofta låg på gästgivaregårdarna, kunde undgå att bli
försupen.

”Åh”, svarade han genast, ”det ä’ inte så farligt, bara
man ä’ aktiv”. Han menade aktsam.

Det var en söndagsafton, då vi framkommo till
Vrigstads stora gästgivaregård, där vi skulle ha nattläger.
Bondpojkarna voro här församlade i hundratal, klädda i
sina helgdagskläder och lika varandra såsom bär. Det var
roligt att se deras småväxta figurer, klädda i ofantligt
höga ullhattar, korta blå jackor, gula skinnbyxor, blå
strumpor och skor. Därjämte syntes det även vara à la
bondmode att ha en käpp i hand. Då vagnen stöttades för
att smörjas, samlades de i massa däromkring, frågade mig
var den var gjord, kände på smidet och gjorde sina
reflexioner över det fina och solida däruti, och så många,
som kunde, kröpo under vagnen för att ännu bättre
kunna skärskåda allt. De voro, som drängen sade, färdiga
att skruva sönder hela underredet för att lära sig dess
hemligheter. Jag hörde ideliga utrop av: ”De ä’ då faun, de ä’
då faun, du Petter, va’ de mutte ha kaustat de smiet !1”

Vi lågo gott på Vrigstad, avreste i god tid och anlände
klockan ett middagen till
VÄXJÖ

Varifrån staden fått detta kuriösa namn, vet jag ej,
men säkert är, att den hette Östrabo, då sankt Sigfrid
bodde där och grundlade dess domkyrka. Den har sina
privilegier ända sen 1342 och har, som du vet, ett
gymnasium, ett bibliotek, en landshövding och en biskop. Sedan
staden för några år sedan brann, har man återuppbyggt
den, så att vi kunde bo på ett tämligen stort och prydligt
hotell, men därförutan var planen för återuppbyggandet

* Växjö. Litografi av A. Hårdh.



så vidlyftigt tilltagen, och husen av ren försiktighet
placerade så långt ifrån varandra, att då man på avstånd
betraktade det hela, förekommo dessa små kalkhus med sin
port och sina två fönster däröver snarlika huvudena av en
på fältet vida kringspridd fårskock. Huvudgatan var bred
som det största torg, och avstånden de särskilda husen
emellan så oproportionerliga, att det hela saknade all
sammanhållning. Vi dröjde ej länge i staden, utan gåvo oss
snarligen av och togo i förbifarten vägen uppför en lång,
skuggrik allé, som ledde till biskopens storartade boställe.
Här funno vi den gamle kroknäste, långhårige prelaten
Heurlin, tagande sin middagslur i svart rock och kraschan,
liksom jag en gång på en maskerad i Stockholm såg en
man sitta och sova hela natten, klädd i mask, barett och
domino. Den slipade, slugt småleende bispen uppslog sina
svarta, italienska ögon, välkomnade oss på det sirligaste
och inropade kaffe, pipor och punsch. Bland annat
muntert samspråk under ett par timmars tid, gav han oss även
den obehagliga underrättelsen, att koleran, som vi med
så knapp nöd undsluppit i Tyskland, nu inbrutit på
svenskt område och börjat sin eriksgata i Malmö och
Karlshamn.

Efter att hava tillbragt natten på Lenhovda
gästgivaregård, besökte vi Lessebo pappersbruk och tillbragte en
glad timme med den gamle hedersmannen, bergsrådet
Aschan. De bägge gubbarna hade mycket att samspråka
om, många minnen från de tider, då baron Gyllenhaal



residerade i Karlskrona. Jag erinrar mig bland annat
följande händelse, kallad ”Gubben Ek”:

För åtskilliga år sedan, då baron Gyllenhaal var
landshövding i Blekinge län, gjorde bergsrådet Aschan med
några resande besök i Karlskrona och besåg varven m. m.
Bland ”eleverna” vid ankarsmedjan därstädes befann sig
dåförtiden en gammal rånare, vid namn Ek, känd därför
att han ofta nattetid utpraktiserade sig från fångarnas
logementer endast för att njuta några dagars frihet, och
oaktat han visste sig vid sin frivilliga återkomst hava som
vanligt att vänta mörk arrest och en hel hop prygel. Då
Aschan med sitt sällskap inträdde till denne fånge och
sågo hans ålder samt murarnas och gallrens tjocklek,
yttrade Aschan, att det väl nu vore slut med hans gamla
upptåg och frihetsparoxysmer. Men den gamle Ek svarade
småleende, att det väl än en gång kunde falla honom in
och för att visa, att han ännu kunde, om han ville, erbjöd
han sig att en vacker dag göra herr bergsrådet en visit på
Lessebo. ”Nej, för guds skull, gör ej det, min käre Ek!”
inföll bergsrådet och avlägsnade sig med sina vänner,
sedan han lämnat en liten penninggåva till den gamle boven.

Någon tid därefter firades en stor fest på Lessebo.
Sedan aftonen blivit tillbragt i gamman, släcktes ljusen,
låstes dörrarna och alla begåvo sig till vila. Då ankom i
nattens mörker gamle Ek, vilken denna gång praktiserat
sig ur fängelset sålunda, att sedan han så småningom
avsågat gallren och på aftonen hissat sig ned, hade han,
försedd med en kosvans och svartmålad över hela kroppen.



fyrfota hoppat förbi vakten, skällande som en hund, så
att posten, som bedrogs av mörkret, endast hyssjat till
och höttat åt honom med kolven. Efter en lång vandring
var han nu ankommen till Lessebo, undersökte terrängen
och banade sig med tillhjälp av goda dyrkar in i förstugan
och matsalen, där han, sedan ljus blivit tänt, fann ett rikt
dukat bord och överlevorna efter ett kalas. Han slog sig
ned, åt och drack i all maklighet, samlade sedan i en
bordduk tillsammans alla kärl och serviser av silver, nedsatte
knytet i ett hörn bakom ett par dörrar i förstugan, låste
tyst igen dörrarna och återtog vägen till Karlskrona.

Följande morgon fann betjäningen bordet plundrat på
allt silvret. Det blev en uppståndelse i huset, ett rop på
tjuvar och ett letande. Slutligen fann man bakom de
nämnda dörrarna hela silverknytet och därovanpå en
papperslapp, varpå det var skrivet med blyerts: ”Ek har
varit här, ätit sig mätt och skänker det inneliggande åt
bergsrådet Aschan.”

Så fort sig göra lät, reste bergsrådet in till Karlskrona,
uppsökte gamle Ek, som då ännu undergick straff för den
sista flykten, tackade honom och anslog 5o rg om året åt
gubben, så länge han levde. Ek lever än och är närmare
åttio år.

Vi fortsatte resan, uppfångade på vägen en gammal
tulltjänsteman, reseinspektoren i Kalmar län, major
Dahlgren, togo hans boställe i ögnasikte, passerade ändlösa
foror av oxbespända brädlass, som styrde samma kosa som
vi, och anlände klockan tre middagstiden åter till
KALMAR

Vi ha varit här en gång förut sjöledes, som du minns.
På societetshuset, där vi bo, får jag snart en visit av mina
bägge vänner Möllersten och Pyhlsson, samt av
kontrollören på tullkammaren, ”Vargod Billberg”. Vi zwycka ett
litet grand och gå sedan på en tråkig karlsupé hos
distriktschefen Nisbeth. Ack, att så förnöta tiden, då du
vet, vilken tjusning som döljer sig i Kalmar stad. Ack, om

* Kalmar slott. Litografi efter teckning av J. C. Berger i Sverige
framstäldt i taflor.



jag varit en Sigurd Jorsalafar och fått göra om hans
stormning av 1123, ack om en ny Bernhard von Mehlen
befriat min, Gustaf I:s, storhet. Jag längtade efter den
nya dag som randades, men nej! — först måste vi göra
en rodd ut på sjön och på spotthålls distans samtala med
kapten och passagerare på det från Tyskland ankomna,
misstänkta Svithiod. Sedan äntligen kom den kära
stunden. Till trots mot allt bättre vetande skulle man ännu
en gång våga sig i närheten av dessa små tjuserskor till
Trotzigar! ännu en gång sättas i fara att bränna vingarna.
Hur går det med de andra, frågar du allvarsamt, de där
några i Malmö och Göteborg och — — Ack, vi äro ju
alla fjärilar — som sväva — från blomma — till blomma!
Men var stolt, Ida! Det gick över.

En frukost är något verkligare. En stor frukost
ombord på ”Prinsessan Louise”, bara för den vackra restaura-

trisen Jennys skull. Från Schylla till Charybdis!

Vid ett glas öl och några supar,
skimrar snillet fritt och plumpt.”

Med äkta vikingamod stiga vi ombord på en öppen båt
för att trotsa Kalmar sund och se efter, vad det är för en
dimma, som skymmer horisonten där borta för våra
dimmiga ögon. Vi befinna oss i kustsergeanten Ekströms
öppna tulljakt. Vid rodret sitter han själv, väderbiten och
säker. Därnäst komma baronen, Nisbeth, Dahlgren,
Billberg, jag och båtsmännen. Vinden friskar i våra segel,



sjön fräser, båten stampar och neptunerna spotta in över
bogen. Hej hallå, det går med frisk fart! Allting har en
övergång, så även Kalmar sund. Baronen och tit. Nisbeth
stiga i land vid Rödhälla på Öland, där hästar vänta dem.
Vi andra hålla ut med slupen igen och segla för en
strykande sydväst utmed landet, och anlända före de andratill

20 Hollertz
BORGHOLM

Ett glas rom smakar gott efter en sådan färd. Vi
intaga det, och major Dahlgren lovar mig att vara ciceron
till Borgholms berömda slottsruiner. Vi möta snart
baronen, få två timmars orlov och ge oss av. På sidan om den
lilla staden skynda vi över sluttande hagar, tränga genom
häckar och komma snart in i en tät skog av hasselbuskar,
mellan vilka smala vägar föra uppåt som i en verklig

* Borgholms slott. Litografi efter A. Mayer i Sverige
framstäldt i taflor.



labyrint. Dessa vägar bestå än av grusade trappor än av
klippstycken, dem människor en gång rört, men som nu
ligga inbäddade i jord, mossa och grus. Efter besynnerliga
kryssningar uppåt dessa getstigar komma vi in mellan
trånga pass, bildade av träd och buskbeväxta murar,
intränga genom klyftor av pittoresk gestalt och äro
omsider på de grusade tinnarna av det ruinerade slottets
flyglar. Härifrån krypa vi in genom ett valv, fordom
ett fönster, och befinna oss i det stora slottets inre. Vilka
härliga, storartade, dyrbara ruiner! Här är en stor
pelargång med mäktiga valv, och från bägge dess ändar leda
vita marmortrappor uppåt. Vi bestiga dessa sköna
trappsteg, vilka fordom trampats av konungars och riddares
fötter. Grus överhöljer större delen av den ädla marmorn,
väggarna äro på de flesta ställen berövade sin rappning,
på andra betäckas de ännu av de finaste vita gipsytor.
Uppkomna i första våningen stappla vi bland högar av
stenar och murbruk, nedfallet från de skönt skulpterade
taken, här och där framlyser ett golv av mosaik, murarna
stå nakna, skiljeväggarna mellan de olika salarna äro
nedfallna och i de ofantliga, urfallna fönstergluggarna stå vi
små som pygméer och hisnande för djupet inunder oss.

Fullvuxna träd betäcka på många ställen det inre av
ruinerna och den ofantliga borggården. Men på många
ställen, där tiden och elden, som blott lärer ha varit
partiell, skonat, synas märken efter människornas våld.
Nyfikna resande ha på många ställen nedstörtat stenblock,
som genomträngt valv, vilkas inre är lika skinande, som



om det blivit byggt i år. Vi stodo på de yttersta tinnarna
av det hörn, som vetter inåt landet. Djupt under våra
fötter utbredde sig en oöverskådlig slätt, den s. k. alvaren,
kal och utan en enda buske, så långt ögat kunde nå. Solen
var i sin nedgång och allt var tyst och stilla. Var voro nu
de tusende händer, som uppfört dessa väldiga gråstens-
och tegelmurar? Var voro de ryttarskaror, som bullrat på
slätten nedanför våra fötter? Borta, försvunna i
århundradenas intet! Men trotsande sekler stå dessa murar ännu
kvar, plundrade på alla prydnader och gapande med sina
tomma fönstervalv, lika de mörka ögonen på en
dödskalle.

Långt bort på den tysta slätten sågo vi fredliga
fårskockar beta och mittibland dem stod deras väktare,
ensam, stilla och upprätt, lik en bildstod i en öken. På andra
sidan, därifrån vi kommit, låg havet, och vid dess strand
syntes de små husen i staden Borgholm, till större delen
skymda av den lövskog, som uppvuxit på sluttningarna
av slottets nedrasade grushögar. Vi märkte, att vår slup
gjorde signaler åt oss med flaggan. Vi hade bland dessa
oförgätliga minnen dröjt oss för länge kvar och måste nu
skynda oss tillbaka genom labyrinterna. Vi nedkommo på
de gräsbevuxna höjderna av forna vallar, sprungo utför
dem, hasade oss utför deras avbrutna sluttningar och
sprungo för ginvägens skull över några betesmarker, som
ledde till den s. k. Kungsgården, ett länderi med stora
ladugårdshus och bland lövverk skymda åbyggnader. Vi
skyndade ned genom dess halvt förfallna trädgårdar, be-



undrade valnötsträden, vinrankorna och murgrönan, som
växte fritt i den feta myllan, och upphunno äntligen
staden. Dess hus äro små, mest byggda av sten, som
hämtats från slottsruinerna, och gatorna äro betäckta med en
mosaik av stora flata sandstenar, hopfogade som det fallit
sig, liksom de lavastycken, vilka man ser betäcka gatorna
i åtskilliga städer på Sicilien. Vi emottogos med en viss
otålighet, då vi flämtande och svettiga upphunno
tulljakten. Den vecklade genast ut sina segel och satte av till
sjöss.

Burna av gungande vågor seglade vi nu uppåt
mynningen av Kalmarsund. Ölands nordligaste udde var snart
bakom oss, prydd med den ohyggliga bilden av etr vrak,
som gått under bland dess klippor. Natten sänkte sig över
det vida, öppna havet, utåt vilket vi styrde vår kosa. En
röd lanterna hissades på vår masttopp, och efter någon
väntan sågo vi även skenet av två röda och blå ljus på den
sydvästra horisonten. Det var ”Prinsessan Louise”,
kommande från Kalmar, som ändrade kurs, när hon fick se
oss, och kom emot oss. Vi drejade bi och blevo i mörkret
upptagna ombord, varefter vår kustsergeant vände om
och försvann som en lyktgubbe i rymden.

Major Dahlgren och jag hade, svettiga som vi voro efter
språngmarschen från Borgholms slottsruiner, tillbragt två
timmar på öppna sjön, vadan vi, till undvikande av
förkylning, nu ordinerades att dricka så mycket varmt thé,
som vi orkade. Jag hävde också i mig två stora
mandarinkoppar och gick ned för att svepa in mig i kojfiltarna,



sedan baronen likväl för att göra heder åt mitt kända
begär efter vackra naturscener uttryckligen förmanat mig
att ej förgäta första anblicken av Gotlands kuster.

Som klockan var elva på aftonen måste jag skynda med
mitt svettbad för att hinna vara tidigt uppe, jag arme
Zoroast. Klockan var ännu ej tre, då jag uppkom på
däcket. En fin regnskur höll just på att fördunsta, luften
var grå, allting vått, och ett ljusrött, svagt sken från
himlen glindrade på den enslige rorsmannens näsa och haka,
där arladaggen stänkt sina gnistrande juveler. Det var
likväl härligt att betrakta himlens och vattnets stilla
förvandling. Långt bort i nordost stod en tjock och hög
dimma, himlen över oss liknade ett fält av tiad ull, svagt
purprad på den östliga sidan. Molnen, som sänt regnet,
förflyktigades utan att synas draga bort. Allt stod stilla
och ändrade endast färger, och denna skiftning ombyttes
varje sekund. Den östra delen av himlen var liksom på
måfå överdragen med mörka strimmor, än gredelina, än
ljusgröna, än ögonblickligen växlande i alla regnbågens
färger, till dess purpurn slutligen tog överhand. Den
mörka molnväggen vid horisonten belystes bakifrån av
ett allt klarare rosenskimmer, och slutligen uppstack
bakom dess bjärta kant solens skiva, klar som ett stycke
glödande järn. Den utskickade strålar över hela himlen, vilka
här och där vattrades av molnens mörkare skuggor, men
liksom vid det första ordet, som sade: varde ljus! så
skingrades all skugga vid dessa strålar, en ögonblicklig klarhet
intog hela himlavalvet, det fulla solskenet utbreddes över



hav och farkost — och i stället för molnväggen i öster
sågo vi utbredda över havets yta Karlsöarna, Gotlands
yttersta förposter i söder.

Vi nalkades efter ett par timmar kusterna av den stora
ön med sina höga, gula, i havet nästan lodrätt
nedstörtande kalkklippor, och klockan sex på morgonen styrde
vi in mellan en bergsudde och några stenrösen mitt i sjön,
ruiner av en förstörd vågbrytare. Vi voro i hamnen vid
VISBY

Underlig att skåda ligger denna urgamla stad för
seglarens blickar. Börjande nervid stranden omkring sin
hamn, höjer den sig så småningom och utbreder sig över
en landtunga till en bredvid liggande, numera
igengrundad vik. Husen äro små, mörka, oregelbundna och
hopkomna av alla slags materialier, men synas ännu mindre
i jämförelse med de jättelika ruiner, som i stort antal här

* Visby ringmur. Teckning av P. A. Säve. 1851. Detalj. Kgl.
Vitterhetsakademien, Stockholm.



och där höja sig ibland dem, samt bakom och omkring
dem. Den ännu tämligen väl bibehållna ringmuren av
huggen kalksten, forna gränsen mellan den egentliga
staden och förstäderna, är nu det yttersta och synes från
alla punkter med sina mångfaldiga, till större delen
ruinerade torn. Hamnen, där fordom hansestädernas flottor
och den tidens största krigsskepp gungade, är numera
endast en trång pöl, sedan under tidernas lopp härjningar,
avtagande välstånd och avtynad rörelse givit havet fritt
spelrum att igenslamma de tvenne stora hamnar, som
funnos, och där fordom en hög, tornförsedd vågbrytare
lärer ha höjt sig och satt en damm för stormarnas svall,
där synas nu över vattnet endast ett par mörka stenrösen,
vilka genom sina åt alla håll nedrasade stenmassor nästan
spärrat inloppet och alldeles icke förmå hindra de
framrusande vågorna att fritt inrulla i hamnen. Denna är
därför högst farlig utom vid ostliga stormar.

Vi beträdde de krokiga gatorna och de gammaldags
med täppor, terrasser och utsprång och ofta av spalierer
omgivna husen. En mängd lediga människor hade vid
ångbåtsbryggan avvaktat vår ankomst, ty det var sabbat,
och de knubbiga, rödkindade visbyflickorna hade stor
toilett. Baron Gyllenhaals familj, som badade i Visby, tog
honom hem till deras logi, och jag överlämnades i
tullförvaltarens, löjtnant Örling, förvar. Denne, en gammal
hedersman, vars bekantskap jag för åratal sen gjort i
Stockholm, i von Baumgartens familj, åtog sig uppdraget
med en iver, som skulle anstått en äkta gotlänning, ty



fastän gotlänningarna i allmänhet hata fasta landets
invånare såsom lycksökare, inkräktare och ”utlänningar”,
äro de kända för en hög grad av gästfrihet, då man för
kortare tid besöker dem. Jag igenfanns, kramades och
eskorterades tillika av en mängd gamla uppsalakamrater,
såsom en Suno Engström, en Virgin, en Westöö, en
Enequist m. fl. hem till tit. Örlings glada bostad i ett nytt
hus, där vi drucko en morgonbesk och gingo att bada
saltsjöbad, varefter de välvilleligen ledsagade mig
omkring till ruinerna och murarna.

Många minnen av forntida storhet och förfäders
fromhet äger Visby inom sitt sköte. Ingen plats i Norden kan
i detta hänseende vara dess medtävlarinna. Av en
sällspord känsla gripes den främmande, då han beträder
denna jord, där dessa vördnadsbjudande representanter av
en hänsvunnen tid hava fått sin plats vid sidan av det nu
levande släktets boningar och mütibland livets rastlösa
strävanden framstå som dystra vittnen om död och
förgängelse. Han tycker, att de tala om en småsinnad nutid
och klaga över mänsklighetens elände, — och ändå skulle
han vilja framkalla en röst ur dessa valv, som svarade på
hans frågor: var äro dessa kunskapsrika snillen, som med
vinkeln och vattenpasset utmätte edra härliga pelare och
bågar, var äro gravarna, som dölja namnen på de
konstrika händer, vilka med mejseln polerade dessa
marmorytor och ur stenen skapade dessa blomsterprydda friser?
Och då han såsom nu en sabbatsstund hör de obetydliga
klockorna från en ringa kyrka vara nog att kalla tillsam-



man den handfull av folk, som nu bebor denna plats, —
o, då föreställer sig hans själ den rika klangen från de
hundrade klockor, som från dessa jätteverks tinnar
fordom ljöd över hav och land! Var katolicismens utrotande
nog för att lägga i ruiner dessa mästerverk av
människohand, som dock helgades av Guds ande, kunde tiden och
liknöjdheten ensamma förstöra så fasta murar, eller tala
de om vanära och helgerån, dessa stenar och
marmorblock, som tjäna till grundvalar för en vansläktad
mänsklighets usla, hopflickade kojor?

Rom med sina remnade triumfbågar bjuder dock på en
ny storhet omkring dem — men här, men här... !

För att öka det sällsamma i kontrasten mellan förr och
nu hade, då vi inträdde i S:t Nicolai ruin, vars inre
numera blott består av ett enda ofantligt tomrum, kransat
av grönskande klängväxter, som utspira från murarna,
ett sällskap av resande och Visbybor församlat sig, vilka
läto templet genljuda av åtskilliga av nutidens sånger, i
vilka ett självbelåtet släkte finner det vara poetiskt att
prisa förfädernas storhet och ära.

Under våra vandringar till och från dessa ruiner, dessa
skelett från fordomtima liv och skönhet, vilkas öde är
såtillvida olikt andra dödligas, att för dem ingen
uppståndelse, ingen pånyttfödelse är möjlig, — hade vi tillfälle
att med detsamma bese stadens inre. Mängden av träd-



gårdar och täppor är troligen överlevor av templens och
klostrens kyrkogårdar. Husen äro i allmänhet små och
olika varandra till form och färg. De synas till en stor del
vara hopfogade av materialier, som förut tillhört andra
byggnader. På några av de inre gatorna förekomma
likväl rader av stora stenhus, med åt gatan vända,
trappstegsvis uppstigande gavlar av 6 till 7 våningars böjd.
Men dessa hus, vilka troligen utgjort de rika
borgarfamiljernas bostäder, syntes numera vara nästan
övergivna utom i bottenvåningarna. Fönstren åt gatan voro
nämligen betäckta med grova, svartmålade träluckor,
vilka aldrig lära öppnas, ty dessa hus äro numera för stora
till magasiner. Gatorna hava en mängd egendomliga
namn, som häntyda på äldre, friskare tider. Så läste
vi namnen: Hbolländaregatan, Bremergränd,
Lübeckergatan, Hispaniefarargatan, Wismargatan,
Hamburgergränd o. s. v.

Vi gingo utmed ringmuren, som omgiver staden från
den ena sidan av hamnen till den andra. Den är uppförd
av huggen sten, tämligen hög och någorlunda bibehållen
till sin massa, fastän ytorna äro förvittrade och en mängd
lister och prydnader bortfallna. En betydlig mängd av
torn uppskjuta från denna mur, tätt efter varandra.
Somliga av dem äro tre, fyra à fem våningar höga, alla
fyrkantiga och tvärt avklippta upptill. Även dessa torn äro
ruinerade, trossbottnarna äro nedfallna och de skulle
kunna liknas vid urblåsta äggskal. Mina följeslagare
stannade vid ett av de minsta tornen, knappt två små våningar



i

högt. ”Kan du gissa vad detta är för ett torn?” — ”nej!
— ”Jo, Jungfrutornet!” Alltså detta mystiska,
romantiska, av fru Carlén beskrivna Jungfrutorn! Om vilka
minnen tala ej dessa murar — och ändå! Hur prosaiska
och nakna stå de icke, dessa kala, förvittrade massor av
sten och murbrukl Solen skiner ju rätt ned i dem och
upplyser varje vrå därav. Vi trädde in genom portvalvet,
spejade, tittade uppåt och kände på de skrovliga murarna.
Ingenting talade, intet spår syntes, av vad som fordom
varit. Detta beryktade torn hade så liten omkrets, att
knappt tio personer rymdes där inne.

Vi gingo ut genom en tornport, som vette åt viken
bakom staden. Sjöstranden låg mycket nära, men var
uppfylld av grusade byggnadsämnen, och hela viken är
på samma sätt uppgrundad, så att där, varest Visby
fordom hade sin örlogshamn, nu endast småbåtar kunna
komma fram.

Sedan jag hos tullförvaltaren tvättat bort det klassiska
stoft, som betäckte mina händer och mitt ansikte, begåvo
vi oss till familjen Gyllenhaal för att intaga middag.
Huset, som de hyrt för sommaren, var ett gammaldags
litet stenhus, betäckt utåt gatan av en tät murgrönsvägg,
samt omgivet av en trädgård med bersåer av vinrankor
och små marmorbyster. Huset var utvändigt rappat med
en glänsande gul yta, och hade inåt trädgården en veranda
av ek med spiralvridna, mörka pelare. Det inre antydde
hög ålder men en fordomdags prakt. Rummen voro låga



men prydda av i fasta ekramar infattade oljemålade
väggar med dels scener ur Bibeln och tänkespråk i
guldfärg, dels holländska sjöscener och romerska gästabud.
Golven voro av bonad ek, och det i matsalen bestod av
fin mosaik i valnöt, ek och ebenholtz, föreställande en
mytologisk scen i stora figurer. Kapten Lyth på
”Prinsessan Louise” jämte några andra bevistade denna middag,
och sedan kaffet blivit intaget i den lilla nätta
trädgården, förkunnades det, att jag och alla andra, som ville gå
till Stockholm, skulle vara ombord på ”Louise” klockan
åtta på aftonen. Tanken på denna häftiga skilsmässa från
Gotland tog mig så, att jag gärna antog den hedersgubben
Örlings anbud att i några glada vänners sällskap tömma
ett par buteljer ”bästa champagne” för ett lyckligt
återseende.

Det var då i det närmaste slut med min upptäcktsresa!
Jag tog avsked av Visby och ”mon baron”, som nu
ämnade vila sig ett par dagar hos de sina, för att sedan komma
efter, och jag gick ombord, åtföljd av den trogne Schiött,
som, sedan han så hastigt och lustigt blivit bortryckt från
sitt skånska fädernesland, ilat framför oss till Östersjöns
stränder, blivit släpad med till Gotland och nu besteg
ångbåten, full av undran, huru det skulle se ut i
Stockholm. Jag vill här i förbigående nämna, att sedan han
ganska fort gjort sig hemmastadd här och under hösten
och vintern nöjaktigt fullgjort sitt kall som en av
baronens ljusblåa betjänter, fick han redan våren 1854 till
belöning för trogna tjänster en ordinarie tullvaktmästar-



beställning i sin hemort Simrishamn och avreste full av
tacksamhet.

Mönsterbetjänten Freijman, som jag nämnde i början
av min berättelse, återfunno vi i Visby, tämligen
gravitetiskt rörande sig i tullvaktmästaruniform. Men han
vantrivdes bland ”dessa bönder” och längtade åter till
Stockholm, vilket också följande året lyckades honom. Han
tjänstgör nu vid finska och inrikes bevakningen med
mycket beröm, och skall säkert inom få år svinga sig upp
till en överuppsyningsmans indräktiga och här icke litet
ansedda befattning.

AFTONBETRAKTELSE

Vi vinka avsked åt våra ”vänner på stranden, som
vinka med handen”, och åt Visby stad med sina ur de
låga kojornas sköte uppstickande, stympade storheter, som
ännu på långt håll tyckas ropa till oss: fuimus — vi hava
varit! Hela livet är en kedja av ständiga skilsmässor.
Lycklig den, som utan att vara en känslolös och förhärdad
stock, likväl så förstår tolka orden nil admirari, att han
alltid är beredd på en förändring i det närvarande, att
han icke nedslås vid övergången från poesi till verklighet,
och som med oförvillat öga kan se stundens skönhet
försvinna, likt den blåa glittrande böljan med hela sitt
sällskap av glödande båtar och vitvingade skepp, sin musik



av plaskande åror och frusande kölvatten — och endast
den platta, klibbiga, nakna ebbgyttjan, den
utomordentliga verkligheten ligga kvar!

Skymningen utbredde sig över havet. Vi styrde rätt
upp i det fria mot nordväst. Passagerarna njöto av den
vackra aftonen och av månskenet, som börjat glimma på
vattenytan. Ett par gotländska kadetter, Liljehorn och
Vegesack, med vilka jag gjort bekantskap i Visby,
återvände nu till Karlberg efter slutad semester. De stodo vid
relingen och talade om havsfruar och najader utan att
komma ihåg det bitande och lustiga epigrammet, som
säger:

”Havsfruar finnas ej mer, det vet ni såväl som en annan,
en sak säg mig, min vän, finns det ej fruar på haf s?”

På akterdäcket satt ett kotteri av fruntimmer, bland
vilka voro åtskilliga unga skönheter från Visby, som
säkert endast tänkte på vinternöjena i Stockholm, under
det att deras stockholmsväninnor säkert med saknad
dröjde kvar på det goda Gotland. Här och där vankade
några okända knownothings eller donothings.

Jag kröp in i hörnet av ett säte och tänkte på hela min
resa och på den skatt av minnen, den lämnat efter sig.
Jag tänkte på det efter allt att döma oförvägna hopp jag
i ungdomen fattat om en utflykt till främmande land,
huru slumpen realiserat detta hopp, och jag jämförde de
föreställningar, jag på förhand gjort mig, med de intryck



verkligheten efterlämnat. Resultatet blev, att jag redan
nu började längta efter en ny utfärd, en längtan, som
ännu fortfar oförminskad. Engelsmannen Elliot
Warburton säger något, som låter som en paradox, men som
är alltför sant: ”Kärleken till resor”, säger han, ”en gång
tänd, är säkerligen det mest outplånliga slag av kärlek.”

I motsatta hörnet av samma bänk satt en man, som det
tycktes fördjupad i dystra tankar. Han hade redan varit
med oss från Kalmar, och jag hade hört, att han var tysk.
Det var en lång, vacker, medelålders man, och jag beslöt
att närma mig honom. Det är allt en besynnerlig sak med
de betraktelser, som göras av två personer, vilka sitta på
samma säte, hava enahanda ögon, öron, händer och
lemmar av alla slag, och framför vilkas ögon samma föremål
skymta förbi — och ändå, vilken olikhet i dessa personers
betraktelser! Jag tänkte med nöje på Östersjöns vågor och
de framskymtande svenska skären såsom en fortsättning
av den angenäma färd jag gjort, han betraktade dessa
vågor och dessa kuster kanske som sin lyckas gravar.

Han hette Georg Heinrich Malchin och var sjökapten
från Hamburg. Han hade vistats ett år i Sverige för att
övervaka byggandet av ett stort skepp för hans egen
räkning, uppkallat efter hans unga fru, Antine von Waldow.
Sedan skeppet numera var färdigt och låg under lastning
i Gävle, hade han rest hem till Hamburg, sålt sitt hus och
sitt bohag och låtit sin fru och deras två år gamla gosse
resa till Lübeck för att sedan i Kalmar sammanträffa med
honom, som under tiden måste i affärer besöka Köpen-

21 Hollertz 

Vaxholms fästning. Litografi efter målning av J. C. Berger i Sverige
framstäldt i taflor.

hamn. Han hade nämligen nedlagt hela sin förmögenhet
i detta skepp och låtit inreda det så, att hela familjen skulle
bo därstädes, ty skeppet var redan i Gävle befraktat på
Lima i Sydamerika och skulle därifrån avgå till
Ostindien på en flerårig tur. Men, anländ till Kalmar får han
höra, att på ångfartyget ”Lennart Torstensson”, där hans
fru och barn befann sig, kolera utbrutit under vägen från
Lübeck, varför fartyget måst gå förbi Kalmar. Han måste
nu således taga kosan till Stockholm och var i yttersta
ängslan för de sinas öde. Då vi följande morgon drejade



bi utanför Sandhamnsskären och signalerade efter lots.
sågo vi inne i en vik bakom klipporna den svarta
flaggan från Djurhamns karantänsplats, och vi upptäckte
masterna av tvenne ångfartyg, som där befunno sig.
Lotsarna kommo ombord och uppgåvo på våra ivriga
frågor, att de båda ångfartygen voro ”Svithiod” och
”Lennart Torstensson”, av vilka det sistnämnda hade
2 sjuka och 3 döda ombord. De kunde ej upplysa om
något mera, enär de båda fartygen voro avspärrade från
all kommunikation med land. Vilken fasans post för den
arme kaptenen! Att se fartyget, där hon befann sig, och
veta, att hon i lyckligaste fall måste dväljas där tre veckor
sedan det senaste dödsfallet inträffat ombord! Att veta
henne och det lilla barnet vara utsatta för sjukdom, nöd
och kanske brist på hjälp! Ty så orimligt och barbariskt
stränga voro dessa karantänslagar, att icke ens de friska
fingo flytta i land, och att fartygen höllos strängt
avsöndrade från all gemenskap, så länge observationstiden varade.
Hans fina vackra ansikte blev blekt, och en djup men
dämpad sorg lyste ur den blick, varmed han betraktade
de försvinnande klipporna av detta dödens ställe.
Framemot middagen passerade vi Vaxholm och hade
snart för våra ögon Birgers stad med sin välkända
fysionomi. Vår snabba ”Louise” kilade fram mellan de höga
skroven av en svensk örlogseskader, som låg på Strömmen,
och klockan tre beträdde våra fötter Logårdstrappans
stenkaj. Detta var den 26 augusti efter en frånvaro av
åtta veckor, under vilka så mycket nytt blivit skådat.



Ett fint duggregn påminde oss om att vi nu kommit
åter till vårt rätta klimat, de antediluvianska
åkarkärrorna med sina eländiga hästar och ruskiga körsvenner
sade oss, att vi voro i Stockholm.

Mitt första göra blev att åtfölja den beklagansvärde
kaptenen till Flygarsons kontor, där han skulle söka sig
visshet om de sina och få lämna brev till dem. Jag vill här
såsom slut på hans historia berätta, att jag en vecka senare
träffade honom i staden. Hans hustru, ung och skön, hade
dött vid Djurhamn, fartyget skulle ännu ligga där tre
veckor, och hans barn befann sig där ombord i
främmande händer. Hans certeparti i Gävle fordrade
skyndsam avsegling, skeppet var färdigt att avgå och han måste
för att rädda sin egendom ge sig av till Stilla havet. En
aktad tysk handlande i Stockholm hade emellertid
vänskapsfullt åtagit sig, att om och när barnet bleve
utlevererat, försända det att vårdas hos några kaptenens
släktingar i Hamburg, och med denna tröst och denna
visshet reste han. Han vet troligen ej ännu, om det lever
eller ej.

Jag hade kunna skriva ännu mycket mera om denna
resa, kära Ida! men jag har fruktat att trötta dig, och för
att ej göra dig utledsen med en beskrivning över bekanta
saker, har jag likt en brådskande resande skyndat mig att
packa in mina rebus i kappsäcken och snöra ihop den.



De tankar och intryck, denna lilla resa väckt hos mig,
stå ännu livligt kvar i mitt minne, därför har jag skrivit
dem, men även därför, att detta minne av alla slags
oförutsedda omständigheter kan komma att blekna, vare sig
döden i en hast får det infallet att lägga mig avsides, eller
att det med tiden kan försvagas till en tom oredig dimma,
likt Argo, det skepp, om vilket grekerna diktat den sköna
historien, att det vid ankomsten till hamnen icke hade
mer övrigt än sitt namn.

Och ändå huru lönlöst, om jag ej skrivit för dig och
de mina! Lamartine låter på ett ställe i en skön bok
tvenne personer föra följande samtal:

”Raphaël”, sade jag till honom någon gång, ”varför
skriver du icke?”

”Å 1” svarade han mig, ”skriver vinden det han sjunger
i de susande löven över våra huvud? Skriver havet sina
klagosuckar på havets sand? Ingenting skrivet är skönt,
det gudomliga i människans hjärta träder aldrig fram
därur. Instrumentet är av kött, tonerna äro av eld. Vem
kan hjälpa det? Emellan det, som man känner, och det
som man uttrycker”, tillade han, ”ligger samma avstånd,
som mellan själen och de tjuguåtta bokstäverna i
alfabetet! Det vill säga, avståndet är oändligt. Vill du återge
sfärernas harmoni på en flöjt av rör?”

1 Novellen Raphaël, utg. 1849.

Finis.

 
ENRESA

FÖR HUNDRA ÅR SEDAN

var en betydligt märkligare upplevelse än i vår demokratiska
tid. Och ännu märkligare blev den när den utsträcktes till
utlandet och delvis företogs med ett så äventyrligt
kommunikationsmedel som en frustande ”ångvagn”.

En sådan resa fick den unge tulltjänstemannen Magnus
Hollertz till sin egen ogemena förnöjelse företa år 1853, då han
utsågs till sekreterare åt dåvarande generaltullinspektören C. H.
Gyllenhaal och i denna egenskap fick åtfölja honom på hans
årliga inspektionsresa runt den svenska kusten och därefter på en
nöjesresa genom Tyskland. Hemresan genom Sverige företogs
i baron Gyllenhaals egen eleganta resvagn och gick genom flera
landskap, varvid sällskapet gästade en hel rad svenska
herresäten, framför allt det imposanta Kavlås i Västergötland.

För att bättre bevara minnet av denna upplevelse gjorde
Hollertz hela tiden noggranna ”annotationer” om allt vad han
fick vara med om såväl på själva resan som under de festliga
mottaganden som överallt bestods den förnäme resenären och
hans sällskap. Hollertz var en levnadsglad och skämtsam herre,
mycket road av allt slags sällskapsliv, men också en pigg och
vaken iakttagare och en bildad man med mångsidiga intressen.

Av svenskt och kontinentalt sällskaps- och reseliv för hundra
år sedan ger den nu för första gången publicerade dagboken en
roande och tidstypisk bild, vilken ytterligare förtydligas av det
stora antal samtida landskaps- och personbilder varmed förlaget

låtit illustrera texten.

BONNIERS

Pris 13:50, i pappband 16:50

